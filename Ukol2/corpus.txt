OBSAH

PROFESOR LIDDENBROCK

STAROBYLÁ KNIHA

RUNOVÝ ZÁPIS

ROZLUŠTĚNÍ

VÁŽNÉ ROZHODNUTÍ

PŘÍPRAVY NA CESTU

ODJEZD

V KODANI

NA ISLANDU

STRÝC VYZVÍDÁ

ZÍSKÁVÁME VŮDCE

CESTA DO GARDÄRU

DO STAPI

NOCLEH NA FAŘE

VÝSTUP NA SNEFFELS

NA DNĚ KRÁTERU

POČÁTEK CESTY DO STŘEDU ZEMĚ

DALŠÍ SESTUP

HROZÍ NÁM NEDOSTATEK VODY

UHELNÉ SLOJE

BEZ VODY

HOREČNÁ NOC

VODA

HANSŮV POTOK

DALŠÍ PRONIKÁNÍ DO ZEMSKÉ KŮRY

ZTRACEN V PODZEMÍ

BLOUDĚNÍ

ZACHRÁNĚN

V JESKYNI

LIDDENBROCKOVO MOŘE

STAVBA PRÁMU

SEN O DĚJINÁCH ZEMĚ

PŘEDPOTOPNÍ NESTVŮRY

AXELŮV OSTROV

BOUŘE

ZTROSKOTÁNÍ

PRAČLOVĚK

PROFESOROVA PŘEDNÁŠKA

HRŮZNÉ ZJEVENÍ

PŘEKÁŽKA

VÝBUCH

V PODZEMNÍM PROUDU

KRÁTER SOPKY

KDE TO JSME ?

ZÁVĚR





PROFESOR LIDDENBROCK

V neděli dne 24 . května 1863 vrátil se můj strýc profesor Liddenbrock nečekaně brzy do svého domu číslo 19 v Královské třídě , jedné z nejstarších ulic starobylé hamburské čtvrti .

Dobrácká Marta musela být přesvědčena , že se hrozně opozdila , protože na kuchyňských kamnech začal oběd syčet teprve před chvílí .

Dobrá , pomyslel jsem si , má-li můj strýc – jeden z nejnetrpělivějších lidí – hlad , začne jistě ihned křičet .

To už je pan Liddenbrock ! zvolala překvapená hospodyně , když pootevřela dveře do jídelny .

Ano , Marto . Ale oběd právem není dosud hotov , protože nejsou ještě dvě hodiny . Na věži u sv . Michala odbilo teprve půl .

Proč se tedy pan Liddenbrock vrátil ?

On nám to pravděpodobně řekne .

Tady je ! Já uteču ! Pane Axele , vysvětlete mu to sám ! A Marta zmizela ve své kuchyňské pracovně .

Zůstal jsem sám . Ale má trochu nerozhodná povaha mi bránila , abych nejprchlivějšímu z profesorů něco vysvětloval . Chtěl jsem se už opatrně vytratit do svého horního pokojíku , když vrzly domovní dveře . Dřevěné schody zapraskaly pod těžkými kroky a hned nato přešel jídelnou pán domu a vrhl se do své pracovny .

Stačil však v rychlé chůzi postavit do kouta hůl s hlavicí v podobě louskáčku , hodit na stůl široký klobouk s odřenou plstí a zavolat na mne zvučným hlasem :

Pojď se mnou , Axele !

Neměl jsem ještě čas se pohnout , když už profesor křičel velmi netrpělivým tónem :

Cože , ty tu ještě nejsi ?

Rozběhl jsem se do pracovny svého hrozného strýce .

Přiznávám , že Otto Liddenbrock nebyl zlý člověk . Ale nedojde-li k nějaké nečekané změně , zemře v kůži hrozného podivína .

Byl profesorem mineralogie na gymnasiu a při každé přednášce se nejméně jednou nebo dvakrát rozzuřil . Ne snad , že by se trápil s žáky , kteří nechápou jeho výklad nebo mu nevěnují patřičnou pozornost a mají proto nevalné učební úspěchy . Takové maličkosti ho neznepokojovaly . Vykládal spíš pro sebe než pro jiné . Byl to sobecký učenec , studna vědy , jejíž rumpál skřípěl , chtěl-li z ní někdo něco načerpat . Byl to prostě lakomec .

V Německu je podobných profesorů víc .

Můj strýc se naneštěstí nevyjadřoval příliš lehce . Ani ne tak doma , jako při veřejné přednášce , což je u řečníka vada vskutku nemilá . Při přednáškách na gymnasiu se profesor opravdu často zarazil ; bojoval s nějakým vzpurným slovem , které mu nechtělo přes rty , s jedním z oněch slov , která se zpěčují , kroutí a vycházejí nakonec v podobě zaklení . A to budí zlost .

V mineralogii je mnoho názvů napůl řeckých a napůl latinských , které se opravdu nesnadno vyslovují . Jsou to obtížná slova , odřela by i rty básníka . Nechci říkat o této vědě nic špatného , toho jsem dalek . Ale i nejobratnější jazyk zaškobrtne , setká-li se s rhomboedrickými krystaly , s hexakisdodekaedrem a makropinakoidem , s molybdenanem olovnatým nebo s titanitanem zirkoničitým .

V městě všichni znali omluvitelnou strýcovu vadu a bavili se tím , že čekali , kdy co zkomolí . Strýce to rozzuřovalo a lidé se mu smáli , což nesvědčí o dobrém vkusu , dokonce ani v Německu ne . A měl-li profesor Liddenbrock na svých přednáškách vždycky dost posluchačů , chodili tam mnozí z nich tak pilně jen pro zábavu z profesorových vzplanutí .

Ale musím zdůraznit , že můj strýc byl opravdu velký učenec . Ač své nerosty příliš prudkým zkoumáním často rozbíjel , pojil se v něm génius geologa s okem mineraloga . S geologickým kladívkem , s ocelovým hrotem , s kompasem , s kahanem a s lahví kyseliny dusičné byl nepřekonatelný . Podle lomu , vzhledu , tvrdosti , tavitelnosti , zvuku , vůně a chuti zařadil jakýkoli nerost bez zaváhání mezi ony dva tisíce druhů , které věda zná .

Proto jméno profesora Liddenbrocka znali ve všech ústavech a vědeckých společnostech . Pánové Humphry Davy a von Humboldt , stejně jako kapitáni Franklin a Sabine ho nikdy neopomněli navštívit , vedla-li je cesta přes Hamburk .

Pánové Becquerel , Ebelmen , Brewster , Dumas a Milne-Edwards se s ním radívali o nejsložitějších chemických otázkách . Věda mu vděčila za skvělé objevy . Roku 1853 vyšlo v Lipsku jeho Pojednání o transcendentní krystalografii , kniha velkého formátu a s mnoha dřevoryty .

A dodejme ještě , že můj strýc byl konzervátorem mineralogických sbírek ruského vyslance Struveho . Byla to sbírka evropského jména .

Tento člověk mě tedy s takovou netrpělivostí volal k sobě . Představte si velkého a hubeného muže železného zdraví a mladistvě plavých vlasů , které mu z jeho padesáti let nejméně deset srážely . Velké oči mu bez přestání těkaly za pozoruhodnými brýlemi . Dlouhý a úzký nos se podobal nabroušenému ostří nože . Zlí jazykové dokonce tvrdili , že je zmagnetizovaný a že přitahuje železné piliny . To však byla čirá pomluva . Strýcův nos přitahoval jen šňupavý tabák , ale ten opravdu ve velkém množství .

Dodám-li , že strýc chodil matematicky přesným , půl sáhu dlouhým krokem a že měl při chůzi pěsti pevně sevřené , což je znak prudké povahy , znáte ho už natolik , abyste nemusili toužit po jeho přítomnosti .

Bydlel ve svém domě na Královské třídě , ve stavení napůl ze dřeva , napůl z cihel a se zubatou lomenicí . Okna vedla k jednomu z křivolakých kanálů protínajících nejstarší hamburskou čtvrť , kterou požár roku 1842 naštěstí ušetřil .

Starý dům už byl trochu nakloněný , vystrkoval na kolemjdoucí břicho a střechu měl posunutou na ucho jako studentskou čapku . Svislost jeho zdí byla velmi sporná . Celkem se však držel ještě dobře , díky starému silnému jilmu zazděnému do průčelí a vysílajícímu na jaře kvetoucí větve do okenních rámů .

Můj strýc nebyl na německého profesora nijak bohatý . Dům mu však patřil celý i s obsahem . Obsah tvořila strýcova neteř Greta , sedmnáctiletá půvabná dívka , dobrácká Marta a já . Já jako jeho synovec a sirotek jsem se stal pomocným preparátorem při strýcových výzkumech .

Doznávám se , že jsem se s chutí zakousl do geologických věd . Měl jsem v žilách mineralogickou krev a u svých vzácných kamenů jsem se nikdy nenudil .

Celkem jsme v domě na Královské třídě mohli žít docela šťastně , přes časté výbuchy jeho majitele , který se choval někdy drsně , ale neměl mě tím o nic méně rád . Neuměl však nikdy čekat a vždycky neobyčejně spěchal . Když v dubnu vysadil do květináčů v pokoji sazeničky rezedy a svlačce , chodil je každý den popotahovat za lístky , aby květiny rychleji rostly .

Tak originálního člověka jsem musel poslechnout , a proto jsem se rozběhl do jeho pracovny .





STAROBYLÁ KNIHA

Strýcova pracovna vypadala spíš jako muzeum . Byly tam všechny ukázky nerostné říše se jmenovkami , dokonale roztříděny do deseti hlavních skupin .

Všechny ty skvosty mineralogické vědy jsem dobře znal . Místo klackování s chlapci mého věku jsem leckdy raději oprašoval grafity , antracity , černé i hnědé uhlí , rašeliny , asfalty , pryskyřice a organické soli , přesvědčen , že je musím zbavit posledního zrnka prachu . A stejně i všechny kovy od železa po zlato , jehož relativní cena se ztrácela v naprosté rovnosti vědeckých druhů . A všechny kameny , z nichž by se byl dal postavit celý náš dům na Královské třídě , dokonce s jedním pokojem navíc , který bych si byl pěkně zařídil !

Ale když jsem vstupoval do strýcovy pracovny , vůbec jsem na všechny ty divy nemyslil . Mou mysl zaujal jen strýc . Byl už vnořen do svého hlubokého křesla potaženého utrechtským sametem , držel v ruce jakousi knihu a s nesmírným obdivem ji prohlížel .

To je kniha ! To je kniha ! zvolal .

Tento výkřik mi připomněl , že profesor Liddenbrock byl ve volném čase vášnivým sběratelem knih . Staré výtisky však měly v jeho očích cenu až tehdy , jestliže se nedaly sehnat nebo byly aspoň nečitelné .

Nu , vidíš to ? řekl mi strýc . Je to neocenitelný poklad , který jsem dnes ráno vyštrachal v krámku žida Hevelia .

Nádherné ! odpověděl jsem s povinným nadšením .

To bylo rámusu pro starou zažloutlou knihu kvartového formátu , jejíž hřbet a desky byly zřejmě z hrubé teletiny a z níž vyčnívala vyrudlá záložka .

Strýc však pokračoval s obdivnými výkřiky .

Vidíš ? řekl a hned si sám odpovídal . Není to krásné ? Ano , nádherné ! Jaká vazba ! Otvírá se ta kniha snadno ? Ano , protože zůstává otevřena na kterékoli stránce . Zavírá se dobře ? Ano , protože desky s listy tvoří jeden celek , neoddělují se a nikde se nerozvírají . A hřbet nemá po sedmi staletích ani škrábnutí ! To je vazba , na kterou by mohli být hrdí i nejlepší knihařští mistři ! Při těchto slovech strýc starou knihu neustále otvíral a zavíral . Nezbývalo mi než zeptat se na její obsah , ač mě to nijak nezajímalo .

A co je to vlastně za knihu ? zeptal jsem se s dychtivostí příliš nadšenou , než aby nebyla předstíraná .

Je to dílo Heimskringla od Snorriho Sturlusona , odpověděl mi živě strýc .

To byl slavný islandský autor dvanáctého století . A tohle je kronika norských vladařů na Islandu .

Opravdu ? podivil jsem se , jak nejlíp jsem uměl . Je to patrně německý překlad , ne ?

Prosím tě ! vybuchl profesor . Překlad ! Co bych dělal s překladem ? Kdo se zajímá o překlad ? Je to originál v islandštině . V nádherné , bohaté a zároveň tak prosté islandštině , jazyku , který umožňuje nejrůznější gramatické variace a přepestré množství slovních obměn .

Jako němčina , dodal jsem se značným štěstím .

Ano , odpověděl strýc s pokrčením ramen , ale s tím rozdílem , že islandština má tři rody jako řečtina a skloňuje podstatná jména jako latina !

A co litery této knihy ? Jsou hezké ? řekl jsem , trochu vyveden ze své lhostejnosti .

Litery ? Kdo mluví o literách , nešťastníku ? Jde tu přece o písmo . Ty myslíš , že to je kniha tištěná ? Je to rukopis , hlupáku , rukopis ! A to rukopis runový !

Runový ?

Ano . Chceš , abych ti vysvětlil význam toho slova ?

Ani mi nenapadne ! odpověděl jsem tónem člověka zraněného ve své ješitnosti .

Strýc však pokračoval , aby mi proti mé vůli vysvětlil to , co jsem už dávno znal .

Runy jsou psací písmo užívané kdysi na Islandu . Podle bájí bylo vynalezeno samotným bohem Odinem . Podívej se konečně a obdivuj se mu , bezbožníku !

Je to písmo , které sestavil bůh !

Místo odpovědi jsem měl opravdu padnout na kolena , což se líbí bohům stejně jako králům , protože to je pocta , která je nepřivádí nikdy do rozpaků . Ale směr našeho hovoru změnila nová událost . Byl to objev špinavého Pergamenu , který vyklouzl z knihy a spadl na zem .

Strýc se za tím cárem vrhl s lehce pochopitelnou zvědavostí . Dávný dokument , odnepaměti možná uschovaný ve staré knize , musil mít v jeho očích opravdu velkou cenu

Co to je ? zvolal .

Hned nato rozložil na stole pečlivě kus pergamenu pět palců dlouhý a tři palce široký , na němž bylo ve třech sloupcích seřazeno jakési čarodějnické písmo . Uvádím jeho přesný vzhled . Chci , aby i čtenáři poznali ony podivné znaky , protože přiměly profesora Liddenbrocka a jeho synovce k nejpodivnější výpravě devatenáctého století .

Profesor chvíli pozoroval řady písmen , pak si sňal brýle a prohlásil :

Je to runové písmo . Dokonale se shoduje s písmem v rukopise Snorriho Sturlusona . Ale co jen může znamenat ?

Protože jsem runové písmo pokládal za výmysl vědců ke klamání světa , nijak jsem se nedivil , že mu strýc vůbec nerozumí . Aspoň jsem tak usoudil podle pohybů jeho prstů , které se počaly rychle zmítat .

A přece to je stará islandština ! bručel si pro sebe .

Profesor Liddenbrock se v tom musil vyznat , protože byl všemi pokládán za opravdového polyglota . Ne snad , že by byl dovedl plynně hovořit dvěma tisíci jazyky a čtyřmi tisíci nářečími , kterými se na zeměkouli mluví , ale značnou část jich skutečně znal .

Před touto nesnází musel nezbytně podlehnout své prudké povaze . Předvídal jsem zuřivou scénu , ale v té chvíli hodiny na krbu odbily druhou hodinu .

Zároveň otevřela Marta dveře pracovny se slovy :

Polévka je na stole !

K čertu s polévkou ! zvolal strýc . K čertu s tím , kdo ji uvařil , i s těmi , kdo ji budou jíst !

Marta utekla . Já jsem se pustil za ní a ani nevím , jak jsem se octl na svém místě v jídelně .

Chvíli jsem čekal . Profesor však nepřicházel . Bylo to , pokud se pamatuji , poprvé , co chyběl u obědového obřadu . A jaký to byl oběd ! Petrželová polévka , omeleta se šunkou na šťovíkové omáčce , telecí pečené s třešňovým kompotem a jako zákusek mořští ráčci s cukrem , zalévaní výborným moselským vínem .

Toho všeho zbavil mého strýce kus starého papíru . Jako oddaný synovec jsem pokládal za svou povinnost jíst za sebe i za něho . To jsem taky svědomitě učinil .

Tohle se mi ještě nestalo , prohlásila Marta při obsluze . Pan Liddenbrock není u stolu !

To je k neuvěření !

Je to předzvěst velmi vážné události , pokračovala Marta a pokyvovala hlavou .

Podle mého mínění to nevěstilo pranic , nanejvýš strašnou scénu , až strýc zjistí , že jsem mu snědl oběd .

Polykal jsem poslední ráčky , když mě z rozkoše nad zákuskem vytrhl zvučný strýcův hlas . Jedním skokem jsem se octl z jídelny v jeho pracovně .





RUNOVÝ ZÁPIS

Je to opravdu runové písmo , řekl profesor s hrozným zamračením . Je v tom však nějaké tajemství a já je objevím , sice .

Jeho větu zakončilo prudké gesto .

Postav se k tabuli , dodal s prstem vztaženým do kouta , a piš ! Okamžitě jsem byl připraven .

Nadiktuji ti teď písmena , která v naší abecedě odpovídají těmto islandským znakům . Uvidíme , co z toho vzejde . Ale střež se , při svatém Michalu , poplést to !

Diktát začal . Držel jsem se co nejlépe . Písmena vytvořila nesrozumitelný sled těchto slov :





Když jsem dopsal , vzal mi strýc papír prudce z ruky a dlouho si jej pozorně prohlížel .

Co to jenom znamená ? opakoval mechanicky .

Já jsem mu to namouduši říci nemohl . On se mě ostatně vůbec neptal a pokračoval sám k sobě :

To je to , čemu se říká kryptogram . Jeho smysl je skryt v úmyslně zpřeházených písmenech , která po patřičném srovnání vytvoří srozumitelnou větu . A pomyslím-li si , že v tomhle může být vysvětlení nebo údaj o nějakém velkém objevu…

Já jsem si ovšem myslel , že v tom není zhola nic . Své mínění jsem si však z opatrnosti nechal pro sebe .

Profesor pak vzal knihu i pergamen , aby obojí porovnal .

Ty dva rukopisy nejsou psány stejnou rukou , řekl . Kryptogram pochází z doby pozdější než kniha . Pokládám to za věc zcela nespornou . První písmeno znamená dvojité m , které bychom v Sturlusonově knize hledali marně , protože se do islandské abecedy dostalo až ve čtrnáctém století . Od napsání knihy k záznamu na pergamen uplynulo tedy nejméně dvě stě let . Přiznám se , že jsem to pokládal za dost logické .

To mě tedy přivádí k přesvědčení , pokračoval strýc , že tajemný zápis napsal některý z majitelů této knihy . Ale kdo byl , k čertu , majitelem ? Nepodepsal se někde v tom rukopise ?

Strýc odložil brýle , vzal silnou lupu a prohlížel pečlivě první stránky knihy .

Na druhé straně druhého listu , na patitulu knihy , objevil jakousi skvrnu , která na první pohled vypadala jako inkoustová kaňka . Když se však na ni podíval zblízka , rozpoznal v ní několik napůl vymazaných písmen . Strýc pochopil , že v tom je něco zajímavého . Jal se tedy skvrnu s lupou v ruce zkoumat , a nakonec v ní rozpoznal runové znaky , které lehce přečetl :





Arne Saknussemm ! zvolal vítězně . Ale to je přece jméno , a to jméno islandské ! Jméno učence ze šestnáctého století , slavného alchymisty ! Pohlédl jsem na strýce s jistým obdivem .

Alchymisté jako Avicenna , Bacon , Lulle a Paracelsus byli skuteční a jediní vědci své doby . Učinili objevy , kterým se právem obdivujeme . Co když ten Saknussemm skryl do tohoto nepochopitelného kryptogramu nějaký překvapivý objev ? Tak tomu musí být a tak tomu určitě je ! Profesorova představivost byla touto domněnkou vzrušena .

Odvážil jsem se odpovědět :

Snad , ale jaký zájem mohl mít ten vědec na utajení nějakého úžasného objevu ?

Jaký zájem ! Jaký zájem ! Vím to snad ? Nejednal snad stejně jako Galileo při objevu Saturna ? Ostatně to uvidíme ! Odhalím tajemství tohoto dokladu , a dokud se nu to nepodaří , nebudu jíst ani spát . Ach ! řekl jsem si v duchu .

 , ,Ani ty , Axele , nebudeš jíst a spát , pokračoval strýc .

K Čertu ! řekl jsem si , jaké štěstí , že jsem dnes obědval za dva !

Především musíme odhalit jazyk tohoto pergamenu , prohlásil strýc . To nemůže být příliš těžké .

Při těchto slovech jsem zdvihl rychle hlavu . Strýc pokračoval ve své samomluvě :

Není nic snadnějšího . Na pergamenu je sto dvaatřicet písmen , mezi nimiž je devětasedmdesát souhlásek a třiapadesát samohlásek . Takový poměr však mají jižní jazyky , kdežto jazyky severní jsou nepoměrně bohatší na souhlásky .

Jde tu tedy o jižní jazyk . Tento závěr byl velmi správný . Ale co je to za jazyk ? Odpověď jsem právě čekal od svého učeného strýce , v němž jsem objevil smysl pro hlubokou analýzu . Ten Saknussemm byl vzdělaný muž , pokračoval strýc . Nepsal-li svou mateřštinou , musil dát jistě přednost jazyku , který byl v šestnáctém století mezi kultivovanými národy zcela běžný . Myslím tím latinu .

Mýlím-li se , mohu to zkusit se španělštinou , s francouzštinou , s italštinou , s řečtinou a s hebrejštinou . Ale učenci šestnáctého století psali většinou latinsky .

Mám tedy právo předem tvrdit , že to je text latinský . Vyskočil jsem ze židle . Mé vzpomínky na latinu se bouřily proti představě , že tento sled kostrbatých slov by měl patřit ke krásné mluvě Vergiliově .

Ano , je to latina , pokračoval strýc , ale latina pokažená . No nazdar ! pomyslel jsem si . Jestli ji spravíš , budeš chlapík , strýčku !

Prohlédněme si to dobře , pokračoval strýc a vzal si papír , na nějž jsem text přepsal . Tady je řada sto dvaatřiceti zdánlivě neuspořádaných znaků . Jsou tam slova , v nichž jsou jen souhlásky , jako hned první z nich , m .rnlls , a hned zas jiná , kde je víc samohlásek . Například páté slovo unteief nebo předposlední oseibo . Ale toto uspořádání nebylo určitě sestavováno jen tak . Je dáno matematicky přesně , sled těchto písmen určil neznámý klíč . Zdá se mi jisté , že původní věta byla napsána zcela normálně a pak zpřeházena podle principu , který nutno objevit . Ten , kdo najde klíč k této šifře , přečte to zcela plynule . Máš ten klíč , Axele ?

Na tuhle otázku jsem právem neodpověděl . Můj zrak padl na půvabný portrét Grety , který tu visel na zdi . Strýcova schovanka byla právě v Altoně u svých příbuzných . Musím doznat , že její nepřítomnost mě velmi rmoutila , protože hezká Greta a strýcův synovec se milovali se vší německou trpělivostí a klidem .

Zasnoubili jsme se proti vůli mého strýce , který byl příliš zaníceným geologem , než aby pochopil podobné city . Greta byla půvabná blondýnka s modrýma očima , trochu vážné povahy a trochu přísného ducha . Ale tím mě nemilovala o nic míň . A já jsem ji přímo zbožňoval , pokud tento výraz v němčině vůbec existuje .

Obraz mé malé Grety mě aspoň na chvíli přenesl ze skutečného světa do světa přeludů , do světa vzpomínek .

Viděl jsem v duchu věrnou družku svých prací a zábav . Pomáhala mi denně urovnávat vzácné strýcovy kameny . Spolu se mnou je opatřovala štítky . Kdepak , slečna Greta byla velmi zdatný mineralog ! Byla by mohla poučit i nejednoho učence . Kolik kouzelných hodin jsme strávili společným studiem a kolikrát jsem záviděl bezcitným kamenům , když je brala do svých půvabných rukou !

Když pak přišla chvíle oddechu , vycházeli jsme oba ven . Pouštěli jsme se hustým stromořadím podle Alsteru a navštěvovali starý , dehtem proniklý mlýn , který se tak pěkně vyjímal na konci jezera . Cestou jsme se drželi za ruce a hovořili . Vyprávěl jsem jí historky a ona se srdečně smála , zacházeli jsme až ke břehu Labe , a když jsme pak dali dobrou noc labutím , které plavaly mezi velkými bílými lekníny , vraceli jsme se parníčkem zpět .

O tom jsem právě snil , tu však strýc náhle udeřil pěstí do stolu a vrátil mě rázem do skutečnosti .

Hleďme ! vykřikl . Zdá se mi , že první myšlenka , která musí člověka napadnout , chce-li zpřeházet písmena ve větě , vede k psaní slov svisle místo vodorovně .

Podívejme se ! pomyslil jsem si .

Uvidíme , co to udělá ! Axele , napiš teď jakoukoli větu na tenhle papír , ale místo psaní písmen v řadě za sebou , piš je postupně do svislých sloupců tak , abys je řadil k sobě po pěti nebo po šesti ! Pochopil jsem , o co mu jde , a okamžitě jsem napsal shora dolů :





Dobrá , řekl profesor , aniž to četl . Teď ta písmena přečti vodorovně ! Poslechl jsem a dostal jsem tuto větu :

Mod ,lt ápumáo mrráG ! taámr ěvdae

Výborně ! zvolal strýc a vytrhl mi papír z ruky . Tohle už má vzhled starého dokladu . Souhlásky i samohlásky jsou uspořádány stejně nepořádně . Dokonce je velké písmeno na konci slova a čárka uprostřed . Právě tak jako ve Saknussemmově rukopise !

Nemohl jsem neuznat , že to je objev důmyslný .

Strýc se obrátil přímo ke mně a pokračoval :

K přečtení věty , kterou jsi právě napsal a jejíž obsah neznám , stačí mi brát postupně z každého slova napřed první písmena , pak druhá , třetí a tak dál . A strýc k svému i mému velkému překvapení četl :

Mám tě opravdu rád , má malá Greto !

Cože ? zvolal strýc .

Ano , aniž jsem si to uvědomil , napsal jsem jako neopatrný zamilovaný tuto zrádnou větu .

Ach , ty miluješ Gretu ? pokračoval strýc vražedným hlasem .

Ano… Ne… koktal jsem .

Ach , ty miluješ Gretu ! opakoval strýc mechanicky .

Nuže , proveďme totéž s naším rukopisem !

Strýc se hluboce zamyslil a na má neopatrná slova už zapomněl . Říkám neopatrná , protože učencova hlava nemohla pochopit záležitosti srdce . Naštěstí ho cele zaujala záhada dokumentu .

Ve chvíli , kdy se profesor Liddenbrock dostal k hlavnímu pokusu , zajiskřily mu za brýlemi oči , a když vzal starý pergamen do ruky , prsty se mu rozechvěly .

Byl opravdu vzrušen . Konečně silně odkašlal , vážným hlasem počal číst postupně první , druhá a další písmena každého slova a diktoval mi : mmessunkaSenrA .icefdoK .segnittamurtn

ecertserrette ,rotaivsadua ,ednecsedsadne

lacartniiiluJsiratracSarbmutabiledmek

meretarcsilucoYsleffenSnl

Přiznávám se , že jsem byl nakonec velmi vzrušen , ale ani takto seřazená písmena nedávala žádný smysl . Čekal jsem totiž , že z profesorových úst splynou věty v nádherné latině .

Kdo by byl mohl předvídat , že v této chvíli zahřmí silná rána do stolní desky ! Inkoust vystříkl a pero mi vypadlo z ruky .

To není ono ! křičel strýc . Nemá to žádný smysl ! Pak začal jako koule létat po pracovně , vyřítil se jako lavina na schody , vrhl se do Královské třídy a tryskem zmizel .





ROZLUŠTĚNÍ

Odešel ? zvolala Marta , která se objevila po zaskřípění přibouchnutých domovních dveří , což otřáslo celým domem .

Ano , odpověděl jsem . Odešel pryč .

A co jeho oběd ? ptala se stará hospodyně .

Nebude obědvat .

A co večeře ?

Nebude večeřet .

Cože ? zvolala Marta a sepjala ruce .

Opravdu , Marto , ani on , ani nikdo jiný v tomto domě nebude jíst ! Můj strýc Liddenbrock nám všem uložil přísný půst až do chvíle , kdy rozluští zcela nerozluštitelný starý čarodějnický text .

Nebesa ! To tedy zemřeme hlady !

Neodvážil jsem se dodat , že s člověkem rázu mého strýce nás čeká tento osud zcela nevyhnutelně .

Stará hospodyně byla doopravdy zděšena a vrátila se s nářkem do kuchyně .

Když jsem osaměl , napadlo mi , že bych to měl říci Gretě . Ale jak se dostat z domu ? Profesor se může každou chvíli vrátit . A bude-li mě volat ? Bude-li chtít pokračovat v dešifrovací práci , kterou by se byl marně zabýval i sám Oidipus ? Co by se stalo , kdybych neodpověděl na jeho zavolání ? Nejmoudřejší bylo zůstat doma . Jeden mineralog z Besançonu nám právě poslal sbírku křemičitých geod , kterou bylo nutno roztřídit . Pustil jsem se tedy do práce . Třídil jsem , označoval a ukládal do skříní všechny ty duté kameny , v nichž jiskřily drobné krystalky .

Ale práce mě nemohla plně zaujmout . Starý dokument nedovolil , abych se zabýval něčím jiným . V hlavě mi hučelo . Zmocnil se mě zvláštní neklid . Vzrůstala ve mně předtucha blízké katastrofy .

Za hodinu byly všechny geody roztříděny . Sedl jsem á do velkého utrechtského křesla , spustil paže a zvrátil hlavu nazad . Zapálil jsem si dýmku s dlouhou zahnutou troubelí , jejíž vyřezávaná hlavička představovala nenucené ležící najádu . Pak jsem se bavil sledováním zakuřovacího procesu , který z mé najády udělal zvolna úplnou černošku . Občas jsem naslouchal , neozvou-li se na schodišti kroky . Nic . Kde může jen strýc být ? Představoval jsem si ho , jak pobíhá stromořa-dím na altonské silnici , jak rozhazuje rukama , tluče holí do zdí , seká s ní silnou rukou do trávy , sráží květy bodláků a ruší klid osamělých čápů .

Vrátí se vítězně , nebo zničeně ? Kdo vyhraje ? Záhada , nebo on ? Tak jsem uvažoval a přitom jsem vzal mechanicky do rukou papír s nepochopitelnou řadou písmen napsaných mou vlastní rukou . Opakoval jsem si : Co to znamená ? Snažil jsem se seřadit písmena tak , aby tvořila slova . Marně . Ať jsem je řadil po dvou , po třech , po pěti nebo po šesti , nevycházelo z toho pranic rozumného . Jen čtrnácté , patnácté a šestnácté písmeno tvořilo anglické slovo ice a čtyřiaosmdesáté , pětaosmdesáté a šestaosmdesáté slovo sir . Konečně uprostřed nápisu na druhé a třetí řádce jsem zpozoroval latinská slova rota , mutabile , ira , nec a atra .

K čertu ! pomyslil jsem si , tahle poslední slova dávají zdánlivě za pravdu strýcově domněnce o jazyku dokumentu ! A ve čtvrté řádce vidím dokonce ještě slovo luco , které v překladu znamená posvátný les . Je pravda , že na třetí řádce je slovo tabiled , tvaru vysloveně hebrejského , a na poslední řádce zase ryze francouzská slova měře , are a mer .

Aby se z toho člověk pomátl ! Čtyři různé jazyky v nesmyslné větě ! Jaký vztah mohl být mezi slovy led , pán , zlost , krutý , posvátný les , změna , matka , oblouk a moře ? Jedině první a poslední se dala lehce spojit . Nic divného , že v rukopise psaném na Islandu jde o ledové moře . Pochopit však zbytek záhadného nápisu bylo něco jiného .

Narážel jsem na neřešitelné obtíže . Hlava mi hořela . Oči mi těkaly po kusu papíru . Sto dvaatřicet písmen létalo kolem mne jako stříbrné mžitky , které nám létají před očima při náhlém návalu krve do hlavy .

Stal jsem se obětí jakési halucinace . Dusil jsem se . Musel jsem na vzduch .

Mechanicky jsem se ovíval listem papíru , jehož přední i zadní strana se objevo-vala střídavě před mýma očima .

Jaké bylo mé překvapení , když při jednom z těch rychlých pohybů jsem za-hlédl zadní stranu papíru a všiml si několika dokonale čitelných slov , mezi jinými i výrazů craterem a  , ,terrestre !

Náhle mi v hlavě svitlo . Pouhý náznak mě přivedl k pravdě ! Objevil jsem šifrovací klíč . K přečtení dokumentu nebylo ani nutné číst jej skrze obrácený pa-pír ! Ne ! Tak , jak byl napsán , jak mi byl nadiktován , tak mohl být plynule přečten .

Všechny důmyslné strýcovy kombinace se osvědčily . Měl pravdu o uspořádání písmen , měl pravdu i o jazyku dokumentu ! Bylo zapotřebí jen nicotné náhody , abych mohl přečíst od začátku až do konce latinskou větu a onu nicotnou náho-du mi osud právě navodil .

Jistě pochopíte , jak jsem byl vzrušen ! Oči se mi zamžily . Neviděl jsem nic .

Rozložil jsem papír na stole . Stačilo se na něj jen podívat a stát se tak majitelem tajemství .

Konečně se mi podařilo uklidnit své vzrušení . Přinutil jsem se k dvojí ob-chůzce celé místnosti , abych uklidnil nervy . Pak jsem se zas posadil do širokého křesla .

Čtěme ! zvolal jsem , když jsem vdechl do plic dvojitou dávku vzduchu .

Sklonil jsem se nad stůl ; posunoval jsem prst postupně po všech literách a bez zastávky , bez zaváhání jsem odzadu , pozpátku přečetl nahlas celou větu .

Jaké překvapení , jaká hrůza mě zavalila ! Zůstal jsem jako bleskem zasažen .

To , co jsem se právě dověděl , někdo už provedl ! Nějaký člověk měl tolik odvahy , aby vnikl…

Ach ! vykřikl jsem a odskočil . Ne ! Ne ! Tohle se strýc nesmí dovědět ! To by tak scházelo , aby poznal možnost takové cesty ! Určitě by to chtěl taky zkusit !

Nic by ho nemohlo zadržet . Na to je příliš zanícený geolog . Okamžitě by odjel , navzdory všemu a všem . Vzal by mě tam s sebou a už nikdy bychom se nevrátili .

Nikdy , nikdy !

Byl jsem nepopsatelně vzrušen .

Ne , ne ! To se nestane ! zvolal jsem rozhodně . A protože mohu zabránit vzniku podobného nápadu v hlavě toho starého tyrana , udělám to ! Ale bude-li strýc dokumentem taky otáčet před očima , mohl by klíč náhodou objevit . Proto dokument zničím !

V krbu ještě dohoříval oheň . Popadl jsem nejen papír , ale i Saknussemmův pergamen . Horečnou rukou jsem už chtěl vše hodit na uhlí a zničit tak nebezpečné tajemství , když se dveře pracovny náhle otevřely a v nich se objevil strýc .





VÁŽNÉ ROZHODNUTÍ

Měl jsem jen čas položit nešťastný dokument zase na stůl .

Profesor Liddenbrock se zdál velmi zamyšlený . Jeho utkvělá myšlenka mu nedopřála ani chvíli klidu . Určitě promýšlel a zkoumal celou tu záležitost , zmobilizoval na procházce všechny prameny své obrazivosti a vrátil se teď , aby vyzkoušel nějaký nový postup .

Sedl si opravdu do křesla s perem v ruce a počal psát jakési vzorce , které se podobaly algebraickým výpočtům .

Sledoval jsem zrakem jeho rozechvělou ruku . Neušel mi ani jediný jeho pohyb . Jaké nečekané výsledky tím bezděčně navodí ? Třásl jsem se , ovšem zbytečně , protože pravá a jediná cesta byla už nalezena a každé další zkoumání bylo nutně marné .

Po tři dlouhé hodiny strýc mlčky pracoval . Aniž zdvihl hlavu , mazal , znova psal , škrtal a po tisící začínal znovu .

Věděl jsem dobře , že podaří-li se mu seřadit všechna písmena všemi možnými způsoby , latinská věta se objeví . Věděl jsem však taky , že pouhých dvacet písmen umožňuje dva kvintiliony , čtyři sta dvaatřicet kvadrilionů , devět set dva triliony , osm miliard , sto šestasedmdesát miliónů , šest set čtyřicet tisíc kombinací . Ale v dokumentu bylo sto dvaatřicet písmen a tento počet dává takové množství různých – byť nesmyslných vět , že se dá vyjádřit číslem o třiatřiceti místech , tedy počet nepředstavitelný a unikající každému přesnému stanovení .

O tento hrdinský způsob řešení problému jsem tedy strach neměl .

Ale čas plynul a přišla noc . Hluk na ulici ztichl . Strýc byl stále skloněn nad svými výpočty a neviděl nic , ani dobráckou Martu , která pootevřela dveře .

Neslyšeli ani hlas oddané hospodyně , když se zeptala :

Bude pan profesor dnes večeřet ?

Marta musela odejít bez odpovědi . Já jsem nějaký čas ještě vzdoroval , ale pak mě přepadla taková ospalost , že jsem usnul v křesle , zatímco strýc Liddenbrock stále počítal a škrtal .

Když jsem se ráno probudil , neúnavný dříč seděl ještě u své práce . Rudé oči , zbledlý obličej , vlasy rozcuchané horečnou rukou a purpurové skvrny na tvářích svědčily o jeho strašném boji s nemožností , o duševní únavě a o mozkovém napětí , za jakého musily uplynout poslední hodiny jeho práce .

Bylo mi ho opravdu líto . Přes výčitky , kterými jsem ho mohl právem zahrnout , ovládlo mě jisté dojetí . Ten ubožák byl svou myšlenkou tak posedlý , že se zapomněla i rozzuřit . Všechny jeho životní síly se soustředily k jednomu bodu , a protože nenacházely obvyklý ventil , bál jsem se , že jejich tlakem dojde co nevidět ke strašnému výbuchu .

Mohl jsem naráz jediným slovem přetnout železnou obruč , která mu svírala hlavu . A já jsem neudělal nic !

A přece mi ho bylo líto . Jak mohu v takové situaci zůstat němý ? Už v zájmu mého strýce ! Ne , ne ! říkal jsem si . Neřeknu nic . Chtěl by tam jít , vím to . Nic by ho nezadrželo . Jde o vulkanologický problém , a aby strýc dokázal , co nedokázal dosud žádný geolog , je ochoten nasadit i život . Budu mlčet . Uchovám tajemství , které mi odhalila náhoda . Prozradit je znamenalo by zabít profesora Liddenbrocka . Ať si na to přijde sám , může-li . Nechci si jednou vyčítat , že jsem zavinil jeho záhubu .

Když jsem se tak rozhodl , založil jsem ruce a čekal . Nepočítal jsem však s událostí , ke které došlo po několika hodinách .

Když se chtěla Marta vydat z domu na nákupy , našla dveře zamčené . A v zámku chyběl klíč . Kdo ho vzal ? Zřejmě můj strýc , když se včera vracel ze své potrhlé procházky .

Byl v tom nějaký úmysl ? Nebo to bylo pouhé nedopatření ? Chtěl nás snad vystavit mukám hladu ? To by bylo přílišné . Já a Marta bychom se měli stát oběťmi , ačkoli se nás ta věc ani v nejmenším netýkala ? Vzpomněl jsem si na příhodu , která nás jednou vyděsila . Bylo to před několika lety , v době , kdy strýc pracoval na velkém třídění nerostů a zůstal osmačtyřicet hodin bez jídla . Celý dům se musel připojit k jeho vědeckému půstu . Já jsem to tehdy odnesl žaludečními křečemi , které u chlapce s tak žravou náturou nebyly příliš zábavné .

Bylo mi zřejmé , že s dnešní snídaní to dopadne stejně jako s včerejší večeří .

Rozhodl jsem se však být hrdinou a nepodlehnout požadavkům hladu . Marta to brala všechno strašně vážně a byla z toho , chudák , zoufalá . Mne právem trápilo spíš to , že nemohu opustit dům . Je to pochopitelné .

Strýc stále pracoval . Jeho fantazie se nořila do pomyslného světa kombinací . Žil daleko od Země a mimo dosah pozemských potřeb .

K polednímu mě počal vážně sužovat hlad . Marta z čiré nevinnosti spotřebovala včera všechny zásoby ze spíže . V domě nezbylo vůbec nic . Já se však držel statečně . Udělal jsem z toho záležitost cti .

Odbila druhá hodina . Situace se stávala směšnou , a dokonce nesnesitelnou . Otvíral jsem doširoka oči ! Počal jsem si říkat , že důležitost dokumentu přeháním , že mu strýc nebude věřit , že v tom bude vidět prostou mystifikaci . Že ho v nejhorším případě bude možno zadržet , kdyby se tam chtěl odvážit . A konečně , že může klíč k záhadě objevit sám a já že za to zaplatím zbytečným odříkáním .

Tyto důvody , které bych byl včera s opovržením zavrhl , zdály se mi dnes zcela správné . Dokonce jsem začínal být přesvědčen , že je úplně směšné čekat tak dlouho , a proto jsem se rozhodl , že vše prozradím .

Hledal jsem už nenápadný důvod k hovoru , když tu profesor nepříliš prudce vstal , vzal klobouk a chystal se k odchodu .

Cože , odejde si a nás tu nechá zamčené ? Nikdy !

Strýčku ! ozval jsem se .

Nezdálo se , že by byl slyšel .

Strýčku ! opakoval jsem hlasitěji .

 ,Co je ? ozval se jakoby náhle probuzen ze spánku .

Tak co je s klíčem ?

S jakým klíčem ? Od dveří ?

Ale ne , zvolal jsem . S klíčem k té záhadě ! Profesor na mne pohlédl přes brýle . Snad si v mé tváři všiml podezřelého výrazu , protože mě chytil prudce za ruku a beze slova na mne upřel tázavý pohled . A přece nikdy žádná otázka nebyla vyslovena jasněji .

Přikývl jsem .

On jen zavrtěl hlavou v soucitném gestu , jako by měl co dělat se šílencem .

Přikývl jsem ještě důrazněji .

Oči mu zajiskřily prudkým zábleskem . Jeho ruka mě hrozivě sevřela .

Náš němý rozhovor by za takových okolností musil zaujmout i nejlhostejnějšího diváka . Já se opravdu bál promluvit ze strachu , že mě strýc v prvních radostných objetích udusí . Ale jeho pohled byl tak naléhavý , že jsem musel odpovědět .

Ano , ten klíč jsem… náhodou…

Co říkáš ? vykřikl strýc v nepopsatelném vzrušení .

Hleďte , řekl jsem a ukázal mu list papíru , na který jsem psal . Čtěte !

Vždyť to nemá smysl ! odpověděl strýc a papír zmačkal .

Neznamená to nic , čtete-li to zpředu . Odzadu však… Nedořekl jsem . Profesor vykřikl , vlastně spíš zařval . V hlavě se mu náhle rozbřesklo . Celý se změnil .

Ach , ten důmyslný Saknussemm ! zvolal . Napsal tedy tu větu pozpátku ! Vrhl se na list papíru a kalným zrakem přečetl dojatým hlasem celý text dokumentu od posledního písmene k prvnímu .

Text zněl : In Sneffels Yoculis craterem kem delibat umbra Scartaris Julii intra calendas descende , audas viator , et terrestre centrum attinges . Kod feci . Arne Saknussemm .

Tato špatná latina mohla být přeložena takto : Sestup , odvážný cestovateli , do kráteru Yocula na Sneffelsu , když stín Cartarisu jej přichází před prvním červencem pohladit , a podaří se ti sestoupit do středu Země . Což jsem učinil . Arne Saknussemm .

Strýc po přečtení vyskočil , jako by se byl náhle dotkl leydenské láhve nabité elektřinou . Byl nádherný ve své radosti , odvaze a odhodlání . Přecházel místností , chytal se rukama za hlavu , přemísťoval židle , přeházel všechny knihy , pohazoval si – což bylo k neuvěřeni – svými vzácnými geodami , tady udeřil pěstí , tam plácl dlaní . Konečně se jeho nervy uklidnily a strýc , jako by byl vydal příliš mnoho energie , zhroutil se do svého křesla .

Kolik je hodin ? zeptal se po několika minutách mlčení .

Tři , odpověděl jsem .

I hleďme ! Nějak rychle jsem strávil oběd . Umírám hlady . Ke stolu ! A pak .

Co pak ?

Připravíš mi zavazadla !

Cože ? vykřikl jsem .

A svá taky , dodal neúprosný profesor , odcházeje do jídelny .





PŘÍPRAVY NA CESTU

Po těchto slovech mě v celém těle zamrazilo . Ovládl jsem se však . Dokonce jsem se rozhodl tvářit vlídně . Profesora Liddenbrocka mohly zastavit jen vědecké důvody . A proti možnosti takové cesty jich bylo dost — a dobrých ! Jít do středu Země ? Jaká pošetilost ! Nechal jsem si své argumenty na vhodnou dobu a zasedl jsem k jídlu .

Nemusím snad uvádět strýcovy kletby u neprostřeného stolu . Vše se však vysvětlilo . Dobrá Marta získala zas svobodu . Rozběhla se na tržiště a činila se tak dobře , že za hodinu byl náš hlad utišen a já se mohl vrátit k naší záležitosti .

Během oběda byl strýc téměř veselý . Sypal ze sebe vědecké žerty , které nejsou nikdy nebezpečné . Po zákusku mi pokynul , abych s ním šel do pracovny .

Poslechl jsem . Sedl si tam na jeden roh svého pracovního stolu a já na druhý .

Axele , řekl docela vlídně , jsi velmi rozumný chlapec . Prokázal jsi mi velkou službu ve chvíli , kdy unaven marným bojem chtěl jsem už těch kombinací nechat . Kam bych se byl dostal ? To nikdo neví . Nikdy na to , chlapče , nezapomenu . Na slávě , kterou oba získáme , budeš mít svůj podíl . Hleďme , pomyslil jsem si , má dobrou náladu . Přišel čas , abych mu tu slávu vymluvil .

Především ti doporučuji naprostou mlčenlivost , pokračoval strýc , rozumíš ? Ve vědeckém světě je mnoho závistivců , z nichž mnozí by chtěli podniknout stejnou cestu . Nechť ! Ale až po našem návratu .

Myslíte , že by bylo těch odvážlivců hodně ?

Určitě . Kdo by taky váhal , když by mohl získat takový věhlas ? Kdyby vešel obsah tohoto dokumentu ve známost , vrhla by se po stopách Arna Saknussemma celá armáda geologů .

O tom nejsem tak přesvědčen , strýčku , protože pravdivost tohoto zápisu není ničím doložena .

Jakže ? A co kniha , v níž jsme jej našli ?

Dobrá , věřím , že ty řádky psal sám Saknussemm , ale plyne snad z toho , že cestu opravdu podnikl ? Nemůže ten starý pergamen obsahovat mystifikaci ? Téměř okamžitě jsem litoval , že jsem tak náhodně vyslovil poslední slovo .

Profesor svraštil své husté obočí tak hrozivě , že jsem přestal věřit ve zdárný výsledek našeho rozhovoru . Naštěstí z toho nebylo nic . Můj přísný společník se pokusil o jakýsi úsměv a odpověděl :

To uvidíme .

Dovolíte mi však , abych uvedl řadu důvodů proti tomu dokumentu ? zeptal jsem se trochu zmaten .

Jen mluv , chlapče , a nestyď se ! Ponechávám ti plnou volnost k vyjádření tvého mínění . Nejsi už můj synovec , nýbrž spolupracovník . Mluv tedy !

Nuže , zeptám se vás napřed , co znamená Yocul , Sneffels a Scartaris . Nikdy jsem to neslyšel .

Nic snadnějšího . Právě nedávno jsem dostal od svého přítele Petermanna z Lipska nové mapy . Nemohly mi nikdy přijít víc vhod . Vezmi třetí atlas z druhého oddělení velké knihovny , řada Z , přihrádka 4 ! Vstal jsem a díky strýcovu přesnému označení jsem rychle žádaný atlas na-

šel . Strýc jej otevřel a řekl :

Tohle je nejlepší mapa Islandu od Hendersona a já věřím , že nám podá rozluštění všech tvých nesnází .

Sklonil jsem se nad mapu .

Podívej se na ten ostrov plný sopek , řekl profesor , a všimni si , že všechny mají jméno Yocul . Toto slovo znamená v islandštině ledovec . Na vysoké islandské šířce vytéká láva při většině erupcí ledovou vrstvou . Proto ono jméno Yocul , které dostávají všechny sopky .

Dobrá , odpověděl jsem , ale co znamená Sneffels ? Doufal jsem , že na tuto otázku odpověď nedostanu . Mýlil jsem se . Strýc pokračoval :

Sleduj se mnou západní břehy Islandu . Vidíš hlavní město Reykjavík ? Dobrá . Postupuj nyní podle nesčetných fjordů tohoto pobřeží , vyhlodaných mořem , a zastav se kousek pod pětašedesátou rovnoběžkou severní šířky . Co tam vidíš ?

Jakýsi poloostrov , podobný ohlodané kosti s obrovskou kloubní hlavicí .

To srovnání je docela trefné , chlapče . A na té kloubní hlavici nepozoruješ nic ?

Ano , jakousi horu , která se zdá vysunuta do moře .

Správně . To je právě Sneffels .

Sneffels ?

Ano , právě on . Je to hora pět tisíc stop vysoká , jedna z nejpozoruhodnějších na celém ostrově a určitě nejslavnější na celém světě , jestliže její kráter ústí do zemského středu .

Ale to je nemožné ! zvolal jsem s pokrčením ramen , pobouřen takovým předpokladem .

Nemožné ? ozval se profesor Liddenbrock přísným hlasem . A proč ?

Protože kráter je jistě zavalen lávou , žhavými balvany a . . .

A co když to je sopka vyhaslá ?

Vyhaslá ?

Ano . Na zemském povrchu je dnes jen na tři sta činných sopek . Mnohem víc je sopek vyhaslých . A Sneffels počítáme mezi ty druhé , protože v historické době v něm došlo k jediné erupci , roku 1219 . Od té doby její život zvolna ochaboval a dnes už Sneffels mezi činné sopky nepatří . Na toto přesvědčivé tvrzení jsem nemohl nic odpovědět . Upjal jsem se proto na jiné nejasnosti dokumentu .

Co znamená slovo Scartaris ? ptal jsem se . A co v tom má co dělat první červenec ?

Strýc se na chvíli zamyslil . Na okamžik jsem zas zadoufal , ale jen na jediný , protože strýc mi to hned vysvětlil .

To , co nazýváš nejasností , je mi zcela jasné . Dokazuje to jen důmyslnou péči , s jakou chtěl Saknussemm svůj objev zpřesnit . Sneffels má několik kráterů .

Bylo tedy nutné označit právě ten , který vede do středu Země . A co ten učený Islanďan udělal ? Všiml si , že před počátkem července , to je v posledních dnech června , vrhá jeden ze štítů sopky , Scartaris , svůj stín až k ústí onoho kráteru a tento fakt uvedl ve svém dokumentu . Mohl si snad vymyslit přesnější označení ?

Jakmile se jednou dostaneme na vrchol Sneffelsu , nebudeme moci váhat nad správnou cestou .

Strýc měl odpověď opravdu na vše . Viděl jsem už , že otázkami na slova pergamenu se nedá napadnout . Ustal jsem tedy v nátlaku tímto směrem , a protože mi šlo především o to , jak strýce přesvědčit , přešel jsem k námitkám vědeckým , podle mého soudu mnohem závažnějším .

Musím opravdu uznat , že Saknussemmova věta je docela jasná a nenechává nikoho na pochybách , řekl jsem . Přiznávám i to , že dokument vypadá zcela věrohodně . Ten vědec opravdu sestoupil do nitra Sneffelsu . Viděl stín Scartarisu hladit okraje kráteru před prvním červencem . Jistě slyšel vyprávět legendy své doby o tom , že tento kráter vede do středu Země . Ale nikdy neuvěřím , že se mu to podařilo , že tu cestu vykonal a vrátil se zpět , že to vůbec podnikl ! Ne , ne a tisíckrát ne !

A důvod ? řekl podivně výsměšným hlasem strýc .

Všechny vědecké teorie dokazují , že podobný podnik není proveditelný .

To že dokazují všechny teorie ? odpověděl strýc s dobráckým výrazem .

Ach , ty ničemné teorie ! Jak nás teď budou trápit , ty ubohé teorie ! Viděl jsem , že se mi posmívá , ale přesto jsem pokračoval : Ano , je všeobecně známo , že zemská teplota stoupá asi o jeden stupeň na každých sedmdesát stop od zemského povrchu . A připustím-li pravidelnost zvyšování teploty , pak při zemském poloměru tisíc pět set mil dlouhém vychází pro zemský střed teplota dvě stě tisíc stupňů . Všechny hmoty v zemském středu jsou tedy ve stavu plynném , protože kovy jako železo , zlato a platina i nejtvrdší skály nemohou takové teplotě vzdorovat . Mám tedy právo ptát se , je-li možné proniknout do takového prostředí .

Tebe trápí ta teplota , Axele ?

Určitě . Kdybychom sestoupili jen do hloubky deseti mil , podařilo by se nám tím dosáhnout hranic zemské kůry , protože teplota by tam už byla větší než tisíc tři sta stupňů .

A ty máš strach , že by ses roztavil ?

Tuhle otázku nechávám k rozhodnutí vám , řekl jsem žertem .

A já ti na ni odpovím , řekl profesor Liddenbrock shovívavě . Ani ty , ani nikdo jiný neví přesně , jak to uvnitř zeměkoule vlastně vypadá . Vždyť známe sotva dvanáct tisícin zemského poloměru . Proto se musí věda neustále zdokona-lovat , proto je každá teorie ihned porážena teorií novou . Což se až do Fouriera nevěřilo , že teplota meziplanetárních prostorů neustále klesá ? A nevíme snad dnes , že teplota vesmíru neklesá pod jistý počet stupňů pod nulou ? Proč by to-mu nemohlo být podobně s vnitřní teplotou Země ? Proč bychom v určité hloubce nemohli přijít na stálou teplotu , které už ani nenapadne stoupat na výši , v niž se taví i nejohnivzdornější nerosty ?

Jestliže strýc stavěl otázky na půdu domněnek , nemohl jsem na ně odpoví-

dat .

Nuže , řeknu ti , že skuteční vědci , jako Poisson a mnozí jiní , dokázali , že kdyby byla v zemském nitru teplota dvou set tisíc stupňů , pak by tlak plynů z roztavených hmot nabyl takové síly , že by jí zemská kůra už nemohla vzdorovat a roztrhla by se jako stěny parního kotle při přetlaku páry .

To je Poissonovo mínění , strýčku , a to je vše .

Souhlasím . Avšak i jiní významní geologové jsou přesvědčeni , že jádro Země netvoří ani plyny , ani voda , ani nejtěžší známé horniny , protože v tom pří-

padě by měla Země jen poloviční váhu .

Ach , s čísly se dá dokázat všechno !

A s fakty snad ne , chlapče ? Není snad známo , že počet sopek se od vzniku světa pozoruhodně změnil ? A je-li nějaké vnitřní teplo , nedá se z toho soudit , že se neustále snižuje ?

Strýčku , přejdete-li na pole předpokladů , nemohu se s vámi přít .

Já však tvrdím , že k mému mínění se přiklánějí i mínění lidí velmi odpovědných . Vzpomínáš si na návštěvu slavného anglického chemika Humphry Davyho roku 1825 ?

Vůbec ne , protože jsem se narodil až za devět let potom .

Aha ! Nuže , Humphry Davy mě při svém průjezdu Hamburkem navštívil . Dlouho jsme spolu hovořili , mezi jiným i o hypotézách o tekutém jádru Země . Oba dva jsme se shodli , že onen tekutý stav nemůže existovat z důvodů , pro které věda nenašla dosud vysvětlení .

O jaké důvody jde ? ptal jsem se udiveně .

Že by tato tekutá hmota podléhala stejně jako oceány přitažlivosti Měsí-

ce , a tak by dvakrát denně vytvářela vnitřní příliv a odliv , který by zdvihal zemskou kůru a způsoboval pravidelná zemětřesení .

Je však známo , že zemský povrch podléhal ochlazování , a lze přece předpokládat , že nejdříve se ochladila zemská kůra , kdežto vnitřní teplota ustupovala do středu .

Omyl , odpověděl strýc . Země se zahřívala spalováním na povrchu a ne jinak . Povrch zeměkoule byl složen z velkého množství kovů , jako je sodík a draslík , které mají tu vlastnost , že se vzněcují pouhým stykem se vzduchem a s vodou . Tyto kovy se vznítily , když se atmosférické páry srazily a spadly v podobě deště na Zemi . A jak potom vody zvolna vnikaly do puklin kůry , způsobovaly další vzněcování a výbuchy . Proto bylo v prvních dobách Země tolik sopek .

To je opravdu důmyslná hypotéza , zvolal jsem bezděčně .

Kterou mi Humphry Davy taky jednoduchým pokusem dokázal . Zhotovil kouli z kovů , o nichž jsem právě mluvil . Představovala nám naši Zemi . Když její povrch mírně pokropil vodou , koule se počala bortit a okysličovat a na jejím povrchu narostla malá hora . V jejím vrcholu se otevřel kráter , došlo k erupci a celá koule se zahřála tak , že už ji nebylo možné držet v ruce . Počal jsem opravdu pod strýcovými argumenty kolísat . Uváděl je se svou obvyklou vášní a zanícením .

Vidíš , Axele , dodal , že stav zemského nitra známe jen z nejrůznějších domněnek slavných geologů . Nic není tak málo dokázáno jako vnitřní zemské teplo . Podle mého soudu vůbec neexistuje . Nemohlo by existovat . Ostatně to uvidíme . V této otázce budeme vědět , na čem jsme , stejně jako Arne Saknussemm .

Dobře tedy , odpověděl jsem , cítě už , že i mne se zmocňuje ono nadšení .

Ano , uvidíme , je-li tam vůbec co vidět .

A proč ne ? Nemůžeme snad počítat s elektrickými jevy , které nám posvítí , a dokonce s ovzduším , které cestou k zemskému středu musí pod tlakem světélkovat ?

 ,Ano , řekl jsem ,  , ,i to je docela možné .

To je jisté , odpověděl vítězně strýc . Tiše však , rozumíš ? Nikomu ani muk , aby někoho nenapadlo vniknout do středu Země před námi !





ODJEZD

Tak skončil náš pamětihodný rozhovor . Rozpálil mne . Vyšel jsem ze strýcovy pracovny jako omámený , a protože v hamburských ulicích nebylo pro mne dost vzduchu , vydal jsem se na břeh Labe k parnímu přívozu , který spojuje město s hamburským nádražím .





Byl jsem přesvědčen vším tím , co jsem právě slyšel ? Nepodlehl jsem převaze profesora Liddenbrocka ? Měl jsem brát vážně jeho rozhodnutí sestoupit do zemského nitra ? Měl jsem souhlasit s nesmyslnými úvahami šílence ? Nebo to snad byly vědecké důvody velkého génia ? Ostatně kde končí pravda a začíná omyl ?

Zmítal jsem se mezi tisíci protichůdnými domněnkami , neschopen upnout se na některou z nich .

Přesto jsem cítil , že jsem přesvědčen , ač mé nadšení už počalo vyprchávat .

Byl bych však chtěl odjet hned a neztrácet úvahami čas . Ano , v této chvíli mi nechyběla odvaha k balení zavazadel .

A přece musím doznat , že po hodině mé vzrušení opadlo , nervy se mi uklidnily a já jsem z hlubokých zemských propastí vystoupil zas na povrch .

To je směšné , pomyslil jsem si . Nemá to vůbec smysl . Rozumnému chlapci nelze přece dát takový návrh vážně . Nic z toho neexistuje . Špatně jsem spal a měl jsem zlé sny !

Pustil jsem se po břehu Labe a obešel město . Když jsem došel k přístavu , dostal jsem se na altonskou silnici .

Vedla mě tam předtucha , oprávněná předtucha , protože brzy nato jsem zahlédl svou malou Gretu , která se pružným krokem vracela do Hamburku .

Greto ! vykřikl jsem už z dálky .

Děvče se zastavilo , myslím , že trochu zmateno zvukem svého jména na velké silnici . Deseti kroky jsem byl u ní .

Axele ! zvolala překvapeně . Tys mi přišel naproti ? To je od tebe hezké . Když se na mne Greta podívala , všimla si mého znepokojeného a zmateného výrazu .

Co je ti ? zeptala se a podala mi ruku .

Co mi je , Greto ? řekl jsem .

A v několika vteřinách jsem třemi větami zasvětil hezkou dívku do celé situace . Chvíli mlčela . Tlouklo jí srdce stejně jako mně ? To nevím , ale její ruka se v mé dlani chvěla . Ušli jsme tak beze slova asi sto kroků .

Axele , řekla konečně .

Má drahá Greto !

To bude krásná cesta .

Po těchto slovech jsem poskočil .

Ano , Axele . A hodná učencova synovce . Je dobře , když se může člověk vyznamenat nějakým velkým činem .

Cože , Greto , ty mě od té výpravy nezrazuješ ?

Ne , drahý Axele . Dokonce bych hrozně ráda jela s tebou a s tvým strýcem , kdyby vám ovšem nebylo obyčejné děvče na obtíž .

Mluvíš pravdu ?

Pravdu .

Ach vy ženy ! Nepochopitelná ženská srdce ! Nejsteli nejskromnější z bytostí , jste jistě nejstatečnější ! Rozum nad vámi zůstává stát . Tohle dítě mě povzbuzuje , abych se výpravy zúčastnil ! Sama by se nebála pustit do takového dobrodružství . A nutí tam mne , kterého má přece ráda !

Byl jsem vyveden z míry a nutno říci , že zahanben . Greto , pokračoval jsem , uvidíme , budeš-li tak hovořit ještě zítra .

Zítra , drahý Axele , budu mluvit stejně jako dnes . Drželi jsme se za ruce a pokračovali mlčky v cestě . Byl jsem dojmy dnešního dne zničen . Nakonec jsem si pomyslil , že začátek července je ještě daleko , že snad ještě dojde k mnoha událostem , které mého strýce vyléčí z touhy po podzemním cestování .

Když jsme došli k domu na Královské třídě , byla už noc . Byl jsem přesvědčen , že najdu klidný dům , strýc že bude už spát a Marta že bude dělat v jídelně poslední úklid .

Nepočítal jsem však se strýcovou netrpělivostí . Našel jsem ho , jak křičí a pobíhá ve skupině nosičů , kteří vybalovali na ulici nějaké věci . A stará hospodyně nevěděla , kde jí hlava stojí .

Pojď rychle , Axele ! Pospěš si , nešťastníku ! volal už z dálky strýc , když mě zahlédl . Nemáš sbalená zavazadla , já nemám v pořádku papíry , nemohu najít klíč od svého cestovního kufru a hledám marně kamaše ! Zůstal jsem jako omráčen . Nemohl jsem vůbec promluvit . Jen stěží jsem dostal se rtů slova :

My tedy odjíždíme ?

Ano , nešťastníku ! A místo abys tu byl , tak se někde touláš !

Tak my odjíždíme , opakoval jsem slabým hlasem .

Ano , pozítří ráno hned za svítání .

Víc jsem už nechtěl slyšet a utekl jsem do pokojíku .

Nedalo se o tom pochybovat . Strýc využil dnešního odpoledne k nákupu několika předmětů a přístrojů , nezbytných k jeho cestě . Zahrada před domem byla zavalena provazovými a uzlovými žebříky , pochodněmi , láhvemi , železnými háky , špičáky , okovanými holemi a motykami nejméně pro deset lidí .

Strávil jsem strašnou noc . Nazítří brzy ráno mě někdo volal . Byl jsem rozhodnut neotvírat dveře . Nemohl jsem však odolat sladkému hlasu , který pronesl slova :

Drahý Axele !

Vyšel jsem z pokoje . Myslel jsem , že můj neupravený zjev , má bledost a mé oči bděním zrudlé zapůsobí na Gretu a změní její názor .

Ach drahý Axele , řekla mi , vidím , že ti je už líp , že tě noc uklidnila . Vrhl jsem se k zrcadlu . Vypadal jsem opravdu líp , než jsem si myslel . Bylo to k neuvěření .

Axele , řekla Greta , mluvila jsem dlouho se svým pěstounem . Je to odvážný učenec , velmi statečný muž ; ty si jistě uvědomuješ , že jeho krev proudí i v tvých žilách . Vyprávěl mi o svých úmyslech a nadějích , proč a jak chce dosáhnout svého cíle . Nepochybuji , že to dokáže . Ach drahý Axele , jak je krásné věnovat se plně vědě ! Jaká sláva čeká na pana Liddenbrocka i na jeho společníka ! Až se vrátíš , Axele , budeš už mužem , který se mu vyrovná , budeš moci volně mluvit , volně jednat a budeš konečně moci…

Dívka zrudla a nedomluvila . Její slova mě vzpružila . A přesto jsem stále nemohl uvěřit ve svůj odjezd . Odvedl jsem Gretu k profesorově pracovně .

Strýčku , je tedy rozhodnuto , že odjedeme ? zeptal jsem se . v

Ty o tom ještě pochybuješ ?

Ne , řekl jsem , abych ho nedráždil . Chtěl jsem se vás jen zeptat , co vás nutí k takovému spěchu .

No přece čas ! Čas , který ubíhá závratnou rychlostí .

Vždyť je teprve 26 . května a do konce června…

Ach , myslíš si snad , hlupáku , že se na Island dostaneme tak snadno ? Kdybys byl neutekl jako blázen , mohl jsi se mnou jít do kodaňské cestovní kanceláře Liffender & spol . a byl bys viděl , že z Kodaně vyjíždí na Island loď jen dvaadvacátého každého měsíce .

Nu a . . .

Nuže , kdybychom čekali do 22 . června , přišli bychom příliš pozdě a neviděli bychom stín Scartarisu hladit kráter Sneffelsu . Musíme proto odjet co nejrychleji do Kodaně a najít si tam nějakou přepravní možnost . Běž si sbalit kufr ! Nemohl jsem říci ani slovo . Vrátil jsem se do svého pokoje . Greta šla se mnou . Vzala si na starost můj kufřík , do něhož uložila nezbytné cestovní potřeby . Nebyla nijak vzrušena , jako by šlo o vyjížďku do Lübecku nebo na Helgoland .

Ručky se jí jen míhaly . Přitom docela klidně hovořila . Uváděla nejrozumnější důvody ve prospěch naší výpravy . Okouzlovala mě a zároveň ve mně vzbouzela zlost . Několikrát už jsem chtěl vybuchnout , ale ona si toho nevšímala a pokračovala ve své klidné práci .

Konečně byl kufr zavřen . Sestoupili jsme do přízemí .

Po celý den se u nás střídali dodavatelé fyzikálních přístrojů , zbraní a elektrických aparátů . Dobrá Marta z toho ztratila hlavu .

Což se náš pán zbláznil ? ptala se mě .

Přikývl jsem .

A vás bere s sebou ?

Další přikývnutí .

A kam vlastně ?

Ukázal jsem prstem ke středu Země .

Do sklepa ? zvolala stará hospodyně .

Ne , řekl jsem . Mnohem hlouběji .

Přišel večer . Neměl jsem vůbec ponětí , jak rychle čas plyne .

Zítra ráno na shledanou ! Přesně v šest odjíždíme , řekl strýc .

V deset hodin jsem bezvládně padl na postel .

V noci jsem prožíval znovu všechny ty hrůzy . Zdálo se mi o kamaších . Měl jsem snad horečku . Cítil jsem , jak mě rdousí silná profesorova ruka , jak mě vleče do propasti . Padal jsem do bezedných hlubin se vzrůstající rychlostí volně padajícího tělesa . Můj život se změnil v nekonečný pád .

Probudil jsem se v pět hodin , zničen únavou a vzrušením . Sestoupil jsem do přízemí . Strýc už seděl u stolu a hltal snídani . S hrůzou jsem na něho pohlédl .

Byla tam však i Greta . Neřekl jsem proto nic . Jíst jsem však nemohl .

V půl šesté se ozval na ulici rachot . Přijel těžký vůz , aby nás odvezl na altonské nádraží . Brzy byl naložen strýcovými zavazadly .

Co tvůj kufr ? zeptal se profesor .

 ,Je připraven , odpověděl jsem skomíravě .

Tak ho rychle snes , nebo ještě kvůli tobě zmeškáme vlak ! Zdálo se mi nemožné bojovat proti osudu . Vystoupil jsem do svého pokoje , spustil kufr po schodech a sestoupil za ním .

V té chvíli strýc právě slavnostně odevzdával Gretě otěže domu . Má hezká snoubenka byla jako vždy klidná . Objala svého pěstouna , ale když se dotkla svými rty mé tváře , nemohla už zadržet slzy .

Greto ! zvolal jsem .

Jdi , drahý Axele , řekla mi . Opouštíš svou nevěstu , ale po návratu tu najdeš svou ženu !

Sevřel jsem Gretu v náručí a usadil se ve voze . Marta a Greta nám z prahu domu posílaly poslední pozdravy . Kočí pak zapísknutím pobídl oba koně . Klusem se vydali k altonské silnici .





V KODANI

Altona , hamburské předměstí , leží na konci železniční trati z Kielu . Odtud nás měl vlak odvézt na pobřeží Baltu . V necelých dvaceti minutách jsme byli na holštýnském území .

V půl sedmé se povoz zastavil před nádražím . Četná strýcova zavazadla a jeho objemné cestovní potřeby byly vyloženy , přeneseny , zváženy , označeny a uloženy v zavazadlovém vagónu . V sedm hodin jsme už seděli proti sobě v oddělení vozu . Pára zasyčela a lokomotiva se dala do pohybu . Vyjeli jsme .

Byl jsem už se vším smířen ? Ještě ne . Ale svěží ranní vzduch , podrobnosti krajiny , kterou vlak rychle projížděl , a rychlost jízdy mě odvedly od mého zamyšlení .

Co se profesorových myšlenek týče , ty jistě předbíhaly vlak , jeho netrpělivosti příliš pomalý . Seděli jsme ve vagónu sami , ale nemluvili jsme . Strýc prohledával s nesmírnou důkladností všechny kapsy a cestovní vak . Viděl jsem , že mu k uskutečnění jeho plánu nechybí nic .

Mezi jinými věcmi měl i pečlivě složený list papíru s hlavičkou dánského kancléřství a s podpisem hamburského konzula pana Christiensena , profesorova přítele . List nám měl získat v Kodani doporučení pro islandského guvernéra .

Zahlédl jsem taky onen úžasný dokument , uložený v nejtajnější přihrádce náprsní tašky . Z hloubi duše jsem jej proklel a počal jsem pozorovat kraj . Byla to souvislá , nezajímavá pláň , jednotvárná a močálovitá , ale dost úrodná . Kraj velmi vhodný pro stavbu železnice s přímou tratí , tak ceněnou železničními společnostmi .

Ale jednotvárnost kraje neměla čas mě unavit , protože za tři hodiny se vlak zastavil v Kielu , nedaleko pobřeží .

Naše zavazadla byla určena pro Kodaň , a tak jsme se o ně nemusili starat .

Profesor je však přesto během celého překládání na parník sledoval neklidným zrakem , až nám zmizela v hloubi podpalubí .

Strýc při tom spěchu propočítal čas jízdy železnicí a parníkem tak , že nám zbyl téměř celý volný den . Parník Eleonora měl odjet až na noc . Zbývalo nám devět horečných hodin , v nichž zlostný cestující posílal ke všem čertům správu lodní dopravy i železnic a všechny vlády , které dovolí takové zlořády . Musil jsem mu přizvukovat , když se o tom rozhovořil i s kapitánem Eleonory . Chtěl ho přinutit , aby zatopil pod kotly a neztrácel čas . Kapitán ho však poslal na procházku .

V Kielu se dá strávit den jako všude jinde . Stálým procházením po zelených březích zálivu , v jehož pozadí stojí město , touláním hustými parky , které dodávají městu vzhled hnízda v rozsochách větví , i obdivováním vil s malými domky na studenou lázeň . Tak za stálého pobíhání a proklínání jsme se dočkali desáté hodiny večerní .

Nad Eleonorou už stoupaly k obloze chuchvalce kouře . Paluba se chvěla otřásáním parních kotlů . Měli jsme na lodi dvě etážová lůžka v jediné kabině .

Ve čtvrt na jedenáct byla lana uvolněna a parník rychle vyplul na temné vody Baltu .

Noc byla tmavá . Vanul svěží vítr a moře se vzdouvalo . Ve tmě se objevilo několik pobřežních světel . Později nad vlnami zajiskřily zášlehy majáku . To bylo vše , co mi zůstalo ve vzpomínce na mou první plavbu .

V sedm hodin ráno jsme přistáli v Korsoru , malém městečku na západním pobřeží Sjaelandu . Přestoupili jsme tam z parníku na novou železnici , která nás vezla krajem stejně plochým jako Holštýnsko .

To byly další tři hodiny cesty do hlavního města Dánska . Strýc po celou cestu nezavřel oči . Myslím , že ve své netrpělivosti postrkoval vlak nohama .

Náhle spatřil kus moře .

Sund ! vykřikl .

Po naší levici stála velká stavba podobná nemocnici .

To je ústav pro choromyslné , řekl jeden z našich spolucestujících .

Dobrá , pomyslil jsem si , to je právě ústav , kde bychom mohli skončit . A i přes svou velikost je to budova příliš malá , aby mohla skrýt všechnu pošetilost profesora Liddenbrocka .

Konečně v deset hodin dopoledne jsme vystoupili v Kodani . Zavazadla nám naložili na vůz a odvezli nás do hotelu Fénix na Bred Gadu . To byla záležitost půlhodiny , protože nádraží stojí za městem . Strýc se trochu upravil a ihned mě odvlekl . Hotelový vrátný mluvil německy a anglicky . Strýc však jako známý polyglot se ho optal dobrou dánštinou a ten člověk mu taky dobrou dánštinou řekl , kde je Muzeum severských starožitností .

Tento zajímavý ústav shromáždil všechny divy , dovolující sestavit dějiny země : staré zbraně , kameny , nádoby a šperky . Ředitelem byl učenec , přítel hamburského konzula , profesor Thomson .

Strýc měl pro něho vřelý doporučující dopis . Učenec obyčejně nepřijímá jiného učence příliš dobře . Ale zde to bylo něco jiného . Pan Thomson byl úslužný muž , který přijal profesora Liddenbrocka i jeho synovce velmi srdečně . Netřeba dodávat , že jsme řediteli muzea své tajemství neprozradili . Chtěli jsme prostě navštívit Island jako nezaujatí milovníci přírody .

Pan Thomson se nám dal plně k dispozici a my se s ním rozběhli po nábřeží , abychom vyhledali nějakou vyplouvající loď .

Doufal jsem , že nenajdeme žádný dopravní prostředek . Ale nestalo se tak .

Na cestu do Reykjavíku měla 2 . června napnout plachty malá dánská goeleta Valkýra . Kapitán Bjarne byl na palubě . Jeho budoucí cestující mu samou radostí div nevymkl podanou ruku . Ten dobrý muž byl takovým projevem trochu udiven . Plout na Island bylo pro něho docela prosté . Vždyť to bylo jeho zaměstnání !

Jen strýc to pokládal za výjimečnou věc . Ctihodný kapitán však využil jeho nadšení a dal si za plavbu svou lodí zaplatit dvojnásobně . My jsme to ovšem neposuzovali nijak přísně .

V úterý v sedm hodin ráno buďte na palubě , řekl pan Bjarne , když vstrčil do kapsy úctyhodný počet dolarů .

My jsme pak panu Thomsonovi poděkovali za péči a vrátili se do hotelu Fénix .

To je výborné , to je výborné , opakoval strýc . Díky šťastné náhodě jsme našli loď připravenou k odplutí . Teď se nasnídáme a prohlédneme si město . Odešli jsme na Kongens Nye Torw , což je nepravidelné náměstí , střežené hlídkou se dvěma zamířenými děly , která nenahánějí nikomu strach . Zcela blízko v čísle 5 je francouzská restaurace , vedená kuchařem Vincentem . Za mírnou cenu čtyř marek za osobu jsme tam slušně posnídali .

Pak jsem se s dětskou radostí vydal po městě . Strýc se nechal provádět .

Zpočátku si nevšímal ničeho , ani nevýznamného královského paláce , ani pěkného mostu ze sedmnáctého století přes průplav u muzea , ani Torwaldsenovy hrobky , vyzdobené strašnými nástěnnými malbami a naplněné sochařovými díly , ani zámečku Rosenbergu v dost pěkném parku , ani podivuhodné renesanční budovy burzy , ani její zvonice vytvořené čtyřmi spletenými ocasy bronzových dra-ků , ani velkých mlýnů na hradbách , jejichž široká křídla se vzdouvají jako lodní plachty v mořském větru .

Jak půvabné procházky bych tu dělal s hezkou Gretou , zvlášť u přístavu , kde při zelených březích průplavu klidně odpočívaly fregaty a dvojpalubníky s červeným plachtovím . A co procházky ve stínu hustých korun zakrývajících pevnost , jejíž děla vystrkují svá temná ústí mezi větvemi bezů a vrb !

Běda však ! Má ubohá Greta byla příliš daleko ! A mohl jsem vůbec doufat , že ji ještě někdy uvidím ?

I když si strýc z těch malebných zákoutí ničeho nevšiml , byl velmi živě upoután pohledem na jakousi věž na ostrově Amaku v jihozápadní části Kodaně .

Dostal jsem rozkaz zamířit v onu stranu . Vstoupili jsme do malého parního člunu , který převážel přes průliv , a za několik minut jsme přistáli u nábřeží Dock Yardu .

Prošli jsme několika úzkými uličkami , kde pod holemi vězeňských dozorců pracovali trestanci v kalhotách způli žlutých a způli šedých . Na kostele nebylo nic pozoruhodného . Proč tedy jeho věž přivábila profesorovu pozornost ? Od její horní plošiny vedlo totiž vnější schodiště kolem věžní špičky tak , že jeho spirály stoupaly pod širým nebem .

Vystoupíme tam , řekl strýc .

Ale co závrať ? namítl jsem .

O důvod víc , abychom tam vylezli .

Ale…

Pojďme , říkám ti ! Neztrácejme čas !

Musil jsem poslechnout . Hlídač , který bydlel na druhém konci ulice , nám půjčil klíč a náš výstup začal .

Strýc mě rychlým krokem předešel . Sledoval jsem ho se strachem , protože se mi hrozně točila hlava . Neměl jsem přece ani orlí jistotu , ani orlí pevné nervy .

Dokud jsme byli uvězněni ve vnitřním schodišti , šlo vše dobře . Ale po sto padesáti schodech mi zavanul do tváří vnější vzduch . Vystoupili jsme na věžní ochoz . Tam začínalo nekryté schodiště , chráněné jen slabým zábradlím . Jeho schody se neustále zmenšovaly a vypadaly , jako by vedly k nekonečnu .

Tohle nikdy nedokážu ! zvolal jsem .

Jsi snad zbabělec ? Stoupej ! odpověděl mi neúprosný profesor .

Zavěsil jsem se na zábradlí a přinutil jsem se šplhat za strýcem . Cítil jsem , že se věž v poryvech větru zachvívá . Nohy se mi podlamovaly . Brzy jsem lezl po kolenou a pak po břiše . Zavřel jsem oči , přepadla mě závrať .

Strýc mě však chytil za límec , a tak jsem se dostal konečně k vrcholu věžní báně .

Dívej se ! řekl mi strýc . Dobře se dívej ! Musíme si zvykat na propasti ! Musil jsem otevřít oči . Spatřil jsem zploštělé , jakoby pádem rozdrcené domky uprostřed oblaků kouře . Nad hlavou mi pluly rozervané mraky . Zvláštním optickým klamem se mi zdálo , že jsou zcela nehybné , kdežto věž , báň a já se pohybujeme závratnou rychlostí . Na jedné straně se v dáli táhl zelený kraj . Na druhé straně jiskřilo ve svazku slunečních paprsků moře . Na konci mysu Elseneuru se táhl Sund s několika bílými plachtami , podobnými křídlům racků , a v mlze na východě se vlnily sotva znatelné švédské břehy . Celý ten nesmírný prostor se mi točil před očima .

Přesto jsem musel vstát , napřímit se a dívat se . Má první lekce v překonávání závrati trvala hodinu . Když mi bylo konečně dovoleno sestoupit a spočinout nohou na pevné dlažbě ulic , byl jsem zničen .

Zítra to budeme opakovat , řekl mi profesor .

A skutečně . V dalších pěti dnech jsme pokračovali v lekcích přemáhání závrati a já jsem chtě nechtě dělal pozoruhodné pokroky v umění dívat se do hloubky .





NA ISLANDU

Nastal den odjezdu . Ráno nám ochotný pan Thomson přinesl nutný doporučující dopis pro islandského guvernéra barona Trampea , pro biskupova tajemníka pana Pieturssona a pro reykjavíckého starostu pana Finsena . Strýc mu oplátkou co nejvřeleji stiskl ruku .

Dne 2 . června v šest hodin ráno byla naše vzácná zavazadla složena na palubě Valkýry . Kapitán nás odvedl do dvou velmi úzkých kabin , zařízených v jakémsi přístěnku .

Máme příznivý vítr ? ptal se strýc .

Výborný , odpověděl kapitán Bjarne . Jihovýchodní vítr . Vyplujeme na Sund s větrem v zádech a pod všemi plachtami . Za několik minut byla vytažena přední hlavní plachta , brigantina , košová i brámová plachta a goeleta vyplula plně vystrojená z úžiny . Za hodinu se hlavní město Dánska už ztrácelo z dohledu ve vzdálených vlnách a Valkýra plula podle břehů Elseneuru . V mém nervovém stavu se mi zdálo , že na legendárních terasách vidím bloudit Hamletův stín .

Vznešený bláhovče , oslovil jsem ho , ty bys naši cestu jistě schválil a jel možná s námi , abys ve středu Země našel odpověď na své věčné pochyby ! Na starých hradbách však nebylo nic . Zámek je ostatně mnohem mladší než hrdinný dánský princ . Slouží dnes jako přepychové sídlo strážci Sundské úžiny , kterou projíždí ročně na patnáct tisíc lodí všech národností .

Krongborský hrad zmizel brzy v mlze stejné jako hälsingborská věž , stojící na švédském břehu . Goeleta se pod větrem od Kattegatu lehce naklonila .

Valkýra byla výtečná plachetnice , ale u plachetnic člověk nikdy neví , s čím má u nich počítat . Vezla do Reykjavíku uhlí , domácí nářadí , nádobí , vlněné obleky a náklad obilí . Pět mužů posádky , všichni Dánové , stačilo plně k obsluze .

Jak dlouho bude plavba trvat ? ptal se strýc kapitána .

Deset dní , odpověděl tázaný , nesetkáme-li se u ostrovů Faerer se severozápadním větrem .

Ale vy jistě nedopustíte , abychom měli nějaké zpoždění .

To ne , pane Liddenbrocku . Buďte klidný , připlujeme včas . K večeru obeplula goeleta mys Skagen na severním cípu Dánska , v noci proplula Skagerrakem , minula jižní výběžek Norska u mysu Lindness a zamířila do Severního moře .

Po dvou dnech jsme se obeznámili se skotskými břehy u Peterheadu a Valkýra zamířila mezi Orknejemi a Shetlandami k Faererům .

Tam byla goeleta brzy napadena vlnami , a tak jen s námahou se k Faererům dostala . Dne 8 . června poznal kapitán nejvýchodnější část souostroví , ostrov Mygannes . Od tohoto místa plul už přímo k mysu Portlandu na jižním pobřeží Islandu .

Za přeplavby nedošlo k žádné pozoruhodné příhodě . Já jsem snášel projevy moře celkem dobře . Ale strýc ke své velké nelibosti a k ještě větší hanbě trpěl neustále mořskou nemocí .

Nemohl se proto zeptat kapitána Bjarna na Sneffels , na možnosti spojení , na způsob dopravy . Musil si nechat své dotazy až na dobu po příjezdu a trávil celý čas ve své kabině , jejíž stěny při mohutných výkyvech lodi praskaly . Musím přiznat , že si svůj osud trochu zasloužil .

Dne 11 . června jsme spatřili mys Portland . Jasné počasí nám dovolilo zahlédnout i horu Myrdals Yocul , která se nad ním zvedá . Celý mys je jen chmurná skála se strmými stěnami , zdvihající se osaměle z rovné pláže .

Valkýra se držela v rozumné vzdálenosti od břehu a plula stále k západu mezi četnými hejny velryb a žraloků . Brzy se objevilo obrovské vyčnívající skalisko , o něž se zuřivě rozbíjelo zpěněné moře . Westmanovy ostrůvky tu vystupovaly z oceánu jako skály rozseté po tekuté planině . Od tohoto místa zamířila goeleta velkým obloukem kolem mysu Reykjanessu , kterým končí západní cíp Islandu .

Velmi vzduté moře bránilo strýci vyjít na palubu a obdivovat rozervané pobřeží , bičované jihozápadními větry .

Po osmačtyřiceti hodinách jsme vypluli z bouře , které goeleta unikla se spuštěnými plachtami . Na východě jsme spatřili boje u mysu Skagenu , jehož nebezpečná skaliska se táhnou daleko do vln . Na palubu vystoupil islandský lodivod a za tři hodiny Valkýra zakotvila v zálivu Faxa před Reykjavíkem .

Profesor vyšel konečně ze své kabiny , trochu bledý a trochu neupravený , ale stále nadšený a se spokojeným výrazem v očích .

Obyvatelé města se neobyčejně zajímají o příjezd každé lodi , na níž je pro každého z nich něco . Také teď se sešli na nábřeží .

Strýc rychle opustil své plující vězení , ne-li plující nemocnici . Ale dříve než odešel z paluby goelety , odvedl mě na příď a tam mi ukázal prstem k severní části zátoky na vysokou horu s dvojitým vrcholem , na dva kužele pokryté věčným sněhem .

Sneffels ! zvolal . Sneffels !

Pak mi gestem nařídil přísné mlčení a sestoupil do člunu , který už na nás čekal . Šel jsem za ním a brzy nato jsme kráčeli po islandské půdě .

Nejdříve se nám objevil jakýsi člověk dobrácké tváře v uniformě generála .

Byl to však jen prostý úředník , guvernér ostrova , baron Trampe osobně . Profesor ihned poznal , s kým má tu čest . Odevzdal guvernérovi dopisy z Kodaně a zapředl s ním krátký dánský rozhovor , při němž jsem zůstal přirozeně naprosto stranou . Z hovoru však vyplynulo , že baron Trampe se dává profesorovi Liddenbrockovi plně k dispozici .

Můj strýc pak přijal velmi milý pozdrav starosty pana Finsena , oblečeného do neméně válečné uniformy jako guvernér , ale svou povahou a úřadem stejně mírumilovného . Co se biskupova tajemníka Pieturssona týče , ten byl právě na cestě po biskupských statcích na severu .

Seznámení s ním jsme musili zatím odložit . Ale zato pan Fridriksson , profesor přírodních věd na reykjavícké škole , byl velmi příjemný muž , jehož pomoc nám byla velmi cenná . Tento skromný vědec hovořil plynně islandsky a latinsky .

Nabídl mi své služby v Horácově jazyku a já cítil , že jsme stvořeni k tomu , abychom si porozuměli . Byla to opravdu jediná osobnost , s níž jsem se mohl za svého islandského pobytu domluvit .

Ten výtečný muž nám dal k dispozici dva ze tří pokojů , z nichž se skládal jeho dům . Brzy jsme se tam usadili i s našimi zavazadly , jejichž množství obyvatele Reykjavíku trochu udivilo .

Nu , Axele , řekl mi strýc , až dosud jde vše dobře a to nejhorší už máme za sebou .

Jakže , to nejhorší ? zvolal jsem .

Jistě . Vždyť nám už nezbývá než sestoupit dolů .

Chápete-li to takhle , pak máte pravdu . Ale jestliže sestoupíme dolů , soudím , že musíme taky vystoupit .

Ach , to mě vůbec neznepokojuje ! Nesmíme však ztrácet čas . Musím do knihovny . Možná že tam je nějaký Saknussemmův rukopis . Velmi rád bych si jej prohlédl .

Nu , já si zatím prohlédnu město . Vy to neuděláte ?

To mě málo zajímá . Všechny zajímavosti islandské země nejsou na povrchu , nýbrž pod zemí .

Odešel jsem na zcela náhodnou potulku .

Zabloudit ve dvou reykjavických ulicích není tak snadné . Na cestu jsem se tedy nemusel ptát , čímž bych se podle starých zpěvů vystavoval mnohým omylům .

Město se táhne v nízké a močálovité krajině mezi dvěma pahorky . Z jedné strany je kryje mohutný lávový proud , který sestupuje mírným svahem k moři . Z

druhé strany se táhne široká zátoka Faxa , vroubená na severu obrovským sneffelským ledovcem . Nyní tam jako jediná loď kotvila Valkýra . Obyčejně tam na širém moři kotví anglické a francouzské lodi dozorců rybolovu . Teď je však služba zavedla k východním břehům ostrova .

Brzy jsem prošel těmito prostými a smutnými ulicemi . Občas jsem zahlédl cíp bezbarvého trávníku , podobného opotřebovanému vlněnému koberci . Jinde zas jakousi zahradu , jejíž sporá zelenina , brambory , zelí a salát by se dobře vyjímala na stole liliputánů . Trochu neduživých fial se tam pokoušelo ulovit zásvit slunce .

Uprostřed obchodní ulice jsem přišel ke hřbitovu , obehnanému hliněnou zdí , na němž bylo ještě dost místa . Po několika krocích jsem se octl před domem guvernéra , což byla stavba podobná hamburské radnici . Vedle chýší islandského obyvatelstva to byl úplný palác .

Mezi malým jezerem a městem stál kostel v protestantském slohu , vybudovaný z kamenů a z vápna , u něhož zde výdaje za pálení přejímají sopky . V

prudkých západních větrech se střecha kostela z červených tašek už téměř celá rozpadla k velké škodě věřících .

Na sousedním pahorku jsem spatřil Národní školu , na níž se vyučuje – jak jsem se později dověděl – hebrejštině , angličtině , francouzštině a dánštině . Tedy čtyřem jazykům , z nichž jsem ke své hanbě neznal ani slovo . Byl bych tam tedy posledním ze čtyřiceti žáků této malé školy , nejsa hoden spát s nimi v dvoudílných kobkách , kde se ti nejslabší první noc div neudusí .

Ve třech hodinách jsem si prohlédl nejen celé město , ale i okolí . Jeho celkový vzhled byl velmi smutný . Žádné stromy , žádná vegetace . Všude jen strmé srázy sopečných skal . Islandské chýše jsou postaveny z hlíny a z rašeliny , se stěnami skloněnými dovnitř . Podobají se střechám posazeným na zem . A jedině na těchto střechách jsou poměrně úrodné louky . Díky teplu v chýších roste na nich dost slušná tráva , v době zrání pečlivě sklízená , protože jinak by ji domácí zvířata na zelených obydlích spásla .

Při své potulce jsem potkal jen málo lidí . Když jsem se vrátil do obchodní ulice , spatřil jsem většinu obyvatelstva zaměstnanou sušením , solením a nakládáním tresek , hlavního předmětu islandského vývozu . Muži byli silní , ale těžcí , jacísi plaví Němci se zamyšlenýma očima . Zřejmě se pokládali tak trochu za vyvržence lidstva , za ubohé uprchlíky do ledové země , jejíž příroda byla stvořena spíš pro Eskymáky , protože přinutila lidi k životu za polárním kruhem . Marně jsem se snažil postřehnout na jejich tvářích úsměv . Několikrát se o něj sice pokoušeli jakýmsi nedobrovolným stahem svalů , ale neusmáli se nikdy .

Jejich oděv tvořila hrubá kazajka z černé vlny , známá ve všech skandinávských zemích pod jménem vadmel , klobouk s širokým okrajem , kalhoty s červenou lemovkou a kus ohrnuté kůže místo obuvi .

Zeny se smutnými a odevzdanými tvářemi vypadaly dost příjemně , ale bezvýrazně . Oblečeny byly do živůtků a sukní z tmavého vadmelu . Dívky nosily na vlasech spletených do copů malé čepečky z hnědého trikotu . Vdané ženy si zahalovaly hlavu do barevných šátků , na nichž nosily bílé plátěné mašle .

Když jsem se po dlouhé procházce vrátil do domu pana Fridrikssona , našel jsem tam už strýce ve společnosti našeho hostitele .





STRÝC VYZVÍDÁ

Oběd byl už připraven . Profesor Liddenbrock ho pozřel nesmírně hltavě , protože nucený půst mu změnil žaludek v hlubokou propast . Oběd sám , spíš dánský než islandský , nebyl nic pozoruhodného . Ale náš hostitel , spíš islandský než dánský , mi připomínal hrdiny staré pohostinnosti . Zdálo se mi , že jsme u něho víc doma než on sám .

Rozhovor byl veden v domácím jazyku , do něhož strýc mísil němčinu a pan Fridriksson latinu , abych jim rozuměl . Jak se na vědce sluší , hovořili o vědeckých otázkách . Profesor Liddenbrock však byl velmi zdrženlivý a očima mi při každé větě doporučoval , abych pomlčel o našich příštích plánech .

Pan Fridriksson se strýce především vyptával na výsledky jeho pátrání v knihovně .

Vaše knihovna , odpověděl strýc , se skládá jen z několika neúplných svazků v poloprázdných přihrádkách .

Jakže ? zvolal pan Fridriksson . Máme přece osm tisíc svazků , mezi nimiž je mnoho velmi cenných a vzácných , díla ve starém skandinávském jazyku a novinky , kterými nás Kodaň každoročně zásobuje .

Ale kde je těch osm tisíc svazků ? Já sám…

Ach pane Liddenbrocku , obíhají krajem . Tady není jediný rolník , jediný rybář , který by neuměl číst a nečetl . My si myslíme , že knihy nemají ležet za železnými mřížemi , daleko od zraků zájemců , nýbrž že jsou určeny k opotřebovávání před zraky čtenářů . A tak jdou všechny svazky z ruky do ruky , prolistovávány , znovu a znovu čteny a často se vracejí do svých přihrádek až po roční nebo dvouleté nepřítomnosti .

Ale cizinci samozřejmě… , začal s jistým pohrdáním strýc .

Co chcete ? Cizinci mají doma své knihovny a tady se musí vzdělávat především naši venkované . Opakuji vám , že zálibu ve studiu mají Islanďané v krvi .

Tak roku 1816 jsme založili Literární společnost . Pracuje skvěle . Cizí učenci si pokládají za čest být jejími členy . Vydává knihy určené k výchově našich krajanů a koná zemi skutečně platné služby . Chcete-li se stát jedním z členů dopisovatelů , pane Liddenbrocku , udělal byste nám velkou radost . Strýc , který už byl členem stovky vědeckých společností , přijal nabídku tak ochotně , že to pana Fridrikssona dojalo .

Nyní mi řekněte , které knihy byste chtěl v naší knihovně najít , pokračoval náš hostitel . Možná že bych vám v tom mohl poradit . Pohlédl jsem na strýce . Váhal s odpovědí . To se už týkalo přímo jeho záměrů . A přece se po chvíli přemýšlení rozhodl promluvit .

Pane Fridrikssone , řekl , chtěl bych vědět , zda mezi starými spisy máte díla Arna Saknussemma .

Arna Saknussemma ? opáčil reykjavický profesor . Máte na mysli učence ze šestnáctého století , velkého přírodovědce , velkého chemika a zároveň velkého cestovatele ?

Právě toho .

Jednu ze slavných postav islandské literatury a vědy ?

Přesně tak .

Muže ze všech nejproslulejšího ?

Souhlasím s vámi .

Jehož odvaha se vyrovnala jeho géniu ?

Vidím , že ho velmi dobře znáte .

Strýc se zachvíval radostí , když slyšel o svém hrdinovi takto hovořit . Pana Fridrikssona očima přímo hltal .

Tak co je s jeho spisy ? ptal se .

S jeho spisy ? Nemáme je .

Cože , na Islandu ?

Nejsou ani na Islandu , ani nikde jinde .

A proč ?

Protože Arne Saknussemm byl pronásledován jako kacíř a roku 1573 byla všechna jeho díla v Kodani spálena rukou kata .

Výborně ! Skvělé ! zvolal strýc k velkému rozhořčení profesora přírodních věd .

No tohle ! vyrazil pobouřený Islanďan .

Ano , tím je vše vysvětleno , vše hraje , vše je jasné . Teď chápu , proč Saknussemm , daný na index a přinucený tajit objevy svého génia , musil své tajemství ukrýt do nepochopitelného kryptogramu…

Jaké tajemství ? zeptal se živě pan Fridriksson .

Tajemství… které… , koktal strýc .

Máte snad nějaký zvláštní dokument ? pokračoval náš hostitel .

Ne… Byl to jen čirý předpoklad .

Dobrá , odpověděl pan Fridriksson , který byl tak šetrný , že na svého zřejmě zmateného hosta už nenaléhal . Doufám , dodal jen , že neopustíte náš ostrov , dokud nevyčerpáte všechno jeho nerostné bohatství .

To jistě , odpověděl strýc . Přicházím však trochu pozdě . Už tudy prošlo mnoho vědců .

Ano , pane Liddenbrocku . Práce pánů Olafsena a Povelsena , vykonané zde na králův příkaz , Troilova studia , vědecká výprava pánů Gaimarda a Roberta na palubě francouzské lodi Recherche a naposled objevy učenců z lodi Reine-Hortense neobvykle přispěly k poznání Islandu . Věřte mi však , že tu je práce ještě dost !

Myslíte ? ptal se strýc s dobráckým výrazem , snaže se potlačit zásvit ve svých očích .

Ano . Kolik neznámých hor , ledovců a sopek tu ještě zbývá prozkoumat !

Nemusíte chodit ani daleko . Jen pohleďte na tu horu , co se tyčí tamhle na obzoru ! Je to Sneffels .

Ach , vydychl strýc . Sneffels !

Ano , jedna z nejzajímavějších sopek , jejíž kráter je málokdy navštěvován .

Je to vyhaslá sopka ?

Ano , už pět set let .

Nu , mám opravdu chuť začít se svými geologickými výzkumy u Seffel…

Fessel… nebo jak jste to řekl ? odpověděl strýc a třel si přitom nohy , aby nevyskočil .

Sneffels , opravil ho výtečný pan Fridriksson .

Tato část hovoru byla vedena latinsky . Rozuměl jsem všemu a jen stěží jsem zachoval vážnost , když se strýc snažil skrýt své uspokojení , které z něho přímo čišelo . Nasadil si docela nevinný výraz , který se podobal úšklebku starého čerta .

Ano , řekl , vaše slova mě přivedla k rozhodnutí pokusit se vystoupit na Sneffels a prostudovat snad jeho kráter .

Velmi lituji , odpověděl pan Fridriksson , že mi mé zaměstnání nedovolí jít s vámi . Velmi rád bych tam šel pro svou radost i pro svůj prospěch .

Ach ne , ne , ne , řekl rychle strýc . Nechceme vás nijak obtěžovat , pane Fridrikssone . Z celého srdce vám děkuji . Přítomnost vědce vašeho věhlasu by nám byla velmi užitečná , ale povinnosti vašeho povolání… Chci věřit , že náš hostitel při své důvěřivosti a islandské povaze nepochopil strýcovu nehoráznou zlomyslnost .

Plně vám schvaluji , pane Liddenbrocku , že chcete začít s touto sopkou , řekl . Bude to pro vás pravá žeň zajímavých zjištění . Řekněte mi však , jak se chcete dostat na poloostrov Sneffels ?

Po moři , cestou přes zátoku . To je nejrychlejší cesta .

Snad ; ale tou se pustit nemůžete .

Proč ?

Protože nemáme v Reykjavíku ani jeden člun .

K čertu !

Budete musit jít po zemi podle pobřeží . Bude to delší , ale zajímavější .

Dobrá . Budu hledět najít si nějakého vůdce .

Jednoho bych vám mohl právě nabídnout .

Je to člověk spolehlivý a inteligentní ?

Ano . Bydlí na poloostrově a je to velmi obratný lovec kajek , budete s ním spokojen . Mluví dokonale dánsky .

Kdy bych ho mohl vidět ?

Zítra , chcete-li !

Proč ne už dnes ?

Protože přijde zítra .

Zítra tedy , odpověděl strýc s povzdechem .

Tento důležitý rozhovor skončil za několik minut poté srdečným poděkováním německého profesora profesoru islandskému . Během oběda se strýc dověděl mnoho důležitého , mezi jiným i Saknussemmův příběh a důvod k napsání tajuplného dokumentu . Zjistil taky , že ho hostitel na jeho výpravě nebude doprovázet a zítra že tu bude k jeho službám vůdce .





ZÍSKÁVÁME VŮDCE

Večer jsem si udělal malou vycházku po břehu u Reykjavíku a šel jsem brzy spát do postele z hrubých prken . Brzy jsem tvrdě usnul .

Když jsem se probudil , slyšel jsem strýce v sousední místnosti hlasitě hovořit . Hned jsem vstal a pospíšil jsem za ním .

Hovořil dánsky s mužem vysoké a silné postavy . Ten chlapík musil mít neobyčejnou sílu . Jeho pronikavé a zcela upřímné oči ve velké hlavě vyzařovaly inteligenci . Dlouhé vlasy , které by i v Anglii byly pokládány za zrzavé , spadaly mu na atletická ramena . Tento domorodec měl pružné pohyby , ale při řeči rukama sotva pohnul , jako lidé , kteří neznají nebo neuznávají řeč gest . Celá jeho postava prozrazovala dokonale klidnou povahu , ne ovšem lhostejnou , nýbrž vyváženou .

Bylo zřejmé , že od nikoho nic nechtěl , že si dělal vždy , co sám chtěl , a že jeho filosofie nemohla být ničím na světě narušena nebo zmatena .

Objevil jsem Islanďanovy povahové rysy ve způsobu , jímž naslouchal vášnivým větám svého společníka . Stál bez pohnutí se založenýma rukama před výbušně gestikulujícím strýcem . Při nesouhlasu jen zavrtěl mírně hlavou zleva doprava , při souhlasu přikývl tak neznatelně , že se mu dlouhé vlasy sotva pohnuly .

Byla v tom pohybová hospodárnost hraničící až se skrblictvím .

Při pohledu na toho muže bych byl nikdy neuhodl jeho lovecké povolání .

Jistě nemohl zvěř poplašit , ale jak ji mohl chytit ?

Vše se vysvětlilo , když mi pan Fridriksson řekl , že tento klidný muž je jen lovec kajek , ptáků , jejichž prachové peří je nesmírně cenné , a že k tomuto lovu nepotřebuje hýřit pohyby .

Samice kajek , které vypadají jako pěkné kachny , budují si v prvních letních dnech hnízda mezi skalisky fjordů na rozervaných svazích . Hnízdo si vystýlají jemným peřím , které si vyškubávají na břiše . Tehdy přicházejí lovci , lépe řečeno obchodníci , vyberou prach z hnízd a samice musí začít znovu . To dělají tak dlouho , dokud nějaký prach mají . Když se úplně oškubou , začnou si škubat peří samci . Jejich prach je však tvrdý a hrubý , takže nemá žádnou obchodní cenu . Proto se lovci ani nesnaží ukrást kajkám poslední vystýlku .

Je-li hnízdo hotovo , počne samice snášet vejce . Mláďata se vyklubají , hnízdo opustí a příštím rokem se sklizeň prachu opakuje .

A protože si kajky nevybírají pro stavbu hnízd strmé skály , nýbrž spíš schůdná a rovná skaliska se svahem k moři , může islandský lovec provádět své řemeslo bez velké námahy . Je to rolník , který nemusí ani sít , ani sekat ; stačí mu jen sklízet .

Tento vážný , lhostejný a tichý muž se jmenoval Hans Bjelke . Přišel na doporučení pana Fridrikssona . Byl to náš příští vůdce .

Jeho způsoby se ostře lišily od způsobů mého strýce .

Přesto se však lehce dohodli . Ani jeden , ani druhý nehleděl na peníze . Jeden byl ochoten přijmout , co mu druhý nabídne , druhý byl připraven dát vše , co bude první požadovat . Nikdy nebyla žádná obchodní smlouva sjednána tak snadno .

Z dohovoru vyplynulo , že se Hans zavazuje dovést nás do vesnice Stapi na jižním pobřeží poloostrova Sneffelsu , přímo na úpatí sopky . Musili jsme počítat s cestou asi dvaadvacet mil dlouhou , kterou jsme mohli podle strýcova mínění vykonat za dva dny .

Když se však strýc dověděl , že jde o dánské míle , které jsou dlouhé sedm kilometrů a dvě stě metrů , musel svůj propočet opravit . Vzhledem k neschůdnosti terénu mu vycházelo sedm až osm dní pochodu .

Na pomoc jsme měli dostat čtyři koně . Dva pro strýce a mne , dva pro zavazadla . Hans měl jít podle svého zvyku pěšky . Znal dokonale celou část pobřeží a slíbil , že vybere nejkratší cestu . Jeho závazek však nebude končit příchodem do Stapi . Zůstane tam strýci k dispozici po celý čas , který si naše vědecké exkurze vyžádají . Týdně bude dostávat tři rixdaly . Bylo taky přesně stanoveno , že mzdu bude vůdce dostávat každou sobotu večer , což byla nezbytná podmínka smlouvy .

Odjezd byl sjednán na 16 . června . Strýc chtěl dát lovci zálohu na smlouvu , ale ten ji odmítl stručným efter .

Až potom , řekl strýc na moji adresu .

Hans po sjednání smlouvy prkenně odešel .

Báječný chlapík , zvolal strýc . Ale nemá ani tušení , jakou úžasnou roli v budoucnosti sehraje !

Bude nás doprovázet až…

Ano , Axele , až do středu Země…

Zbývalo nám ještě osmačtyřicet hodin . Ke svému velkému politování jsem je musel věnovat přípravám . Všechen můj um byl zaměřen k nejvýhodnějšímu uložení každé věci . Nástroje na jednu stranu , zbraně na druhou , přístroje do zvláštního balíku , potraviny do jiného . Celkem to byla čtyři zavazadla .

Z přístrojů jsme měli Eigelův stostupňový teploměr se stupnicí do sto padesáti stupňů , což se mi zdálo být příliš mnoho nebo málo . Mnoho tehdy , bude-li okolní teplota stoupat tak , že bychom se v ní upekli . Málo tehdy , budeme-li chtít měřit teplotu pramenů a všech roztavených hmot . Dále tlakoměr na stlačený vzduch , upravený tak , aby ukazoval i tlak větší , než je tlak ovzduší při mořské hladině . Obyčejný barometr by nám opravdu nestačil , protože atmosférický tlak bude úměrně s naším sestupem pod zemský povrch stoupat . Pak Boisson-nasův chronometr , dílo mladého Ženevana , přesně nařízený podle hamburského poledníku . Dvě busoly : inklinační a deklinační . Noční dalekohled . Dva Ruhmkorffovy přístroje , velmi spolehlivou a celkem skladnou přenosnou elektrickou lampu .

Naše zbraně tvořily dvě karabiny Purdley More & spol . a dva Coltovy revol-very . Proč zbraně ? Předpokládám , že jsme se nemusili bát žádných šelem . Strýc však na své zbrojnici trval stejně jako na přístrojích , především na značném množství střelné bavlny , odolné vůči vlhku , jejíž výbušná síla je mnohem větší než síla střelného prachu .

Z nástrojů jsme vzali dva špičáky , dvě motyky , hedvábný žebřík , tři okované hole , sekyru a dlouhé lano s uzly . Nebylo to velké zavazadlo , protože žebřík byl jen devadesát metrů dlouhý .

A konečně zásoby . Balík nebyl velký , ale dostačující . Věděl jsem , že v něm je masový výtažek a suchary na šest měsíců .

Jedinou tekutinu tvořila jalovcová kořalka . Vodu jsme nebrali vůbec . Měli jsme však polní láhve a strýc počítal s tím , že je naplní v pramenech . Mé připomínky k hodnotě , teplotě , a dokonce k nedostatku spodní vody byly marné .

Abych dovršil úplný seznam našich cestovních potřeb , uvádím ještě přenosnou lékárničku a v ní tupé nůžky , dlahy na zlomeniny , svazek režného plátna , obvazy , náplasti , jehlu na pouštění žílou . Prostě měli jsme s sebou všechny děsi-vé pomůcky . Taky řadu lahviček s dextrinem , s balzámem , s tekutým octanem hlinitým , s éterem , s octem a se čpavkem , tedy všechny málo povzbudivé léky . A konečně nezbytné látky pro Ruhmkorffovy přístroje .

Strýc nezapomněl ani na zásobu tabáku , střelného prachu a troudu , ani na kožený pás , který nosil kolem boků a měl v něm dostatečné množství zlatých , stříbrných i papírových peněz . Brali jsme i šest párů pevných bot nepropustně napuštěných dehtem .

Takto oblečeni , obuti a vybaveni musíme se rozhodně dostat velmi daleko , prohlašoval strýc .

Celý den 14 . června jsme věnovali uspořádávání nejrůznějších věcí . Večer jsme povečeřeli u barona Trampea ve společnosti reykjavíckého starosty a dok-tora Hyaltalina , známého místního lékaře . Pan Fridriksson mezi pozvanými nebyl . Později jsem se dověděl , že se nepohodl s guvernérem v nějaké administra-tivní záležitosti a nestýká se s ním . Neměl jsem tedy možnost porozumět jedinému slovu , pronesenému při této polooficiální večeři . Jen vím , že po celou tu dobu hovořil strýc .

Nazítří 15 . června jsme přípravy dokončili . Náš hostitel udělal strýci velkou radost , když mu odevzdal mapu Islandu , nesrovnatelně přesnější , než byla mapa Hendersonova . Tohle byla mapa Olafa Nikolase Olsena v měřítku 1 :480 000 , vy-daná Literární islandskou společností na základě geodetických prací Scheela Fri-saka a topografických zjištění Bjorna Gumlaugsonna . Pro mineraloga to byla pomůcka nesmírně cenná .

Poslední večer uplynul v důvěrném hovoru s panem Fridrikssonem , k němuž jsem pocítil velkou náklonnost . Po rozhovoru následoval spánek , u mne velmi neklidný .

V pět hodin ráno mě probudilo ržání čtyř koní , kteří dupali pod mým oknem . Hans tam už dokončoval nakládání našich zavazadel , přičemž se takřka ani nepohnul . Přesto však pracoval s neobyčejnou obratností . Můj strýc nadělal víc rámusu než práce . Nezdálo se však , že by si byl vůdce jeho doporučování všímal .

V šest hodin bylo všechno hotovo . Pan Fridriksson nám se-vřel ruce . Strýc mu co nejsrdečněji poděkoval za blahovolné pohostinství . Já ze sebe vypravil upřímné pozdravy ve své nejlepší latině . Pak jsme vsedli do sedel a pan Fridriksson nám na rozloučenou ocitoval verše , které jako by Vergilius složil přímo na nás , na cestovatele nejisté si svou cestou : Et quacumque viam dederit fortuna , sequamur* .

* A kdekoli štěstěna až cestu ukáže , dejme se po ní .





CESTA DO GARDÄRU

Vyjeli jsme za podmračného , ale stalého počasí . Nemuseli jsme se bát ani únavného horka , ani velkých lijavců . Bylo to pravé počasí pro turisty .

Radost z jízdy na koni neznámou krajinou mi ulehčila počátek našeho dobrodružství . Pocítil jsem plně štěstí cestovatele , složené z touhy po poznání a z volnosti . Začínal jsem se s celou tou záležitostí smiřovat .

Co mi ostatně hrozí ? pomyslil jsem si . Cestovat nejzajímavějším krajem !

Vystoupit na nesmírně zajímavou horu ! V nejhorším případě sestoupit na dno vyhaslého kráteru ! Je přece jasné , že Saknussemm neudělal nic jiného . A existence chodby , vedoucí do středu Země je čirá fantazie , čirá nemožnost . Udělejme tedy to , co je na celé výpravě dobré , a nesmlouvejme !

Když jsem byl u konce těchto úvah , opouštěli jsme již Reykjavík .

Hans kráčel vpředu rychlým , pravidelným a vytrvalým krokem . Oba koně s našimi zavazadly na hřbetech šli za ním . Nemusili jsme je vůbec řídit . Pak jsem jel já se strýcem . Rozhodně jsme se na malých , ale silných koních nevyjímali špatně .

Island patří mezi velké evropské ostrovy . Má 103 000 km2 a přes 140 000

obyvatel . Zeměpisci jej rozdělili na čtyři části . My právě projížděli napříč částí , která se jmenuje Jihozápadní oblast , islandsky Sudvestr Fjordungr .

Hans po výjezdu z Reykjavíku zamířil ihned k mořskému břehu . Projížděli jsme chudými pastvisky , která se marně snažila o zelenou barvu . Vítězila na nich barva žlutá . Rozryté vrcholky trachytových pahorků se ztrácely na obzoru ve východní mlze . Chvílemi zajiskřila na svazích vzdálených hor sněhová pole , odráže-jící rozptýlené světlo . Několik odvážně čnějících štítů pronikalo šedými mraky a vyčnívalo nad pohyblivou clonou par jako skaliska rozsetá po nebi .

Místy se hřebeny pustých skal svažovaly k moři a vnikaly do pastvisk . Naši koně si ostatně pudově vybírali vhodná místa , takže nikde nezpomalovali krok .

Strýc si ani nemohl dopřát radosti z pobízení zvířat hlasem nebo bičem . Koně mu nedali možnost k projevům netrpělivosti . Nemohl jsem se ubránit smíchu , když jsem se díval , jak sedí na svém koníku . Dlouhýma nohama se dotýkal země , takže se podobal šestiho-dinovému kentaurovi .

Výtečné zvíře ! Výtečné zvíře ! opakoval . Uvidíš , Axele , že islandského koně nepředčí v inteligenci žádné jiné zvíře . Sníh , bouře , neschůdné cesty , skály , ledovce – nic ho nezastaví . Je odvážný , opatrný , jistý . Neudělá chybný krok , niče-ho si nevšimne . Octne-li se mu v cestě řeka nebo fjord , a to se tady stane , uvidíš , že se vrhne do vody jako obojživelník a dostane se ihned na druhý břeh . Nepo-pohánějme ho však , nechme ho jednat a uděláme vzájemnou pomocí lehce deset mil denně ?

My snad ano , řekl jsem , ale co vůdce ?

Ach , to mě vůbec netrápí . Tito lidé chodí a ani nevědí jak . A ten náš se pohybuje tak málo , že se nemůže unavit . Já mu ostatně podle potřeby půjčím svého koně . Za chvíli stejně dostanu křeče a budu se musit trochu projít . Rukám je dobře , ale o nohy musím pečovat .

Přesto jsme však postupovali rychle . Kraj tu už byl téměř pustý . Jen tu a tam stála osamělá farma , takzvaný boër , vybudovaný ze dřeva , z hlíny a z kusů lávy . Vypadal jako žebrák u cesty . Sešlé chatrče jako by volaly po smilování chodců , takže jim člověk div nenabízel almužnu . V tomto kraji nebyly vůbec žádné cesty ani stezky a šlépěje řídkých chodců mizely rychle pod sporou trávou .

A přesto tento kraj , pár kroků od hlavního města , patří mezi obydlené a obdělávané části Islandu . Jak asi vypadají kraje pustší než tato poušť ? Během jízdy půl míle dlouhé jsme nezahlédli jediného rolníka na prahu své chatrče , jediného divokého pastevce , pasoucího stádo méně divoké než on sám . Zahlédli jsme jen několik krav a beranů ponechaných bez dozoru . Jak asi vypadají kraje rozryté a rozbrázděné vulkanickou činností zrozené za sopečných výbuchů a za podzemních otřesů půdy ?

Bylo nám souzeno poznat je později . Ale po prohlídce Olsenovy mapy jsem viděl , že cestou podle křivolakého pobřeží se jim vyhneme . Nejsilnější sopečné projevy se skutečně soustřeďují ve vnitrozemí ostrova . Tam se táhnou vodorovné vrstvy nakupených skal , nazývané ve skandinávských jazycích trapps . Jsou to vrstvy trachytu , čedičové a tufové vyvřeliny i všechny ostatní složky sopečných hmot , proudy lávy a roztaveného porfyru . Dodávají krajině až nadpřirozeně úděsný ráz . Dovedl jsem si už představit podívanou , která na nás čeká na poloostrově Sneffelsu , kde všechny tyto hmoty sopečného původu vytvářejí strašný chaos .

Za dvě hodiny po opuštění Reykjavíku jsme přijeli do osady Gufunes , s hlavním kostelem , nazývaným Aoalkirkja . Nebylo tam nic pozoruhodného . Jen několik domů . Stěží tolik , aby to stačilo na německou vesničku .

Hans se tam na půlhodinku zastavil . Rozdělil nám skromnou přesnídávku , odpověděl několika ano a ne na strýcovy dotazy o další cestě a na otázku , kde chce strávit noc , odpověděl :

V Gardäru .

Podíval jsem se na mapu , abych zjistil , co to ten Gardär je . Našel jsem osadu tohoto jména na pobřeží Hvalfordu , čtyři míle od Reykjavíku . Ukázal jsem ji strýci .

Jenom čtyři míle ! řekl . Čtyři míle z dvaadvaceti ! T je pěkná procházka ! Chtěl o tom pohovořit s vůdcem , ale ten mu nepověděl , postavil se před koně a vydal se zas na cestu .

Po třech hodinách jízdy bezbarvou trávou pastvin jsme musili objet Kollafjörd obloukem mnohem kratším a schůdnějším , než byla cesta přes záliv . Brzy jsme vjeli do pingstaoeru , do místa veřejných soudů , nazvaného Ejulberg , kde na věži by bylo právě odbíjelo poledne , kdyby ovšem islandské kostely byly tak bohaté , aby mohly mít hodiny . Podobají se tím svým farníkům , kteří taky nemají hodiny a docela se bez nich obejdou .

Tam si naši koně odpočinuli . Pak se pustili po úzkém pruhu pobřeží mezi pásem pahorků a mořem a dovezli nás bez zastávky až do Brantaru a o míli dál do Saurboëru s přidruženým kostelem , stojícím na jižním pobřeží Hvalfjördu .

Byly čtyři hodiny odpoledne , ujeli jsme čtyři míle .

Fjord byl v těchto místech široký nejmíň půl míle . Vlny tam s hlukem narážely na ostrá skaliska . Záliv se široce rozvíral mezi dvěma skalními stěnami se strmými svahy , vysokými tři tisíce stop a pozoruhodnými svými hnědými vrstvami , které oddělovaly pruhy narůžovělého tufu . Přes inteligenci našich koní bych si byl pranic nesliboval od cesty přes mořské rameno na zádech jakéhokoli čtvernožce .

I když jsou inteligentní , řekl jsem , neodvážili by se takového přechodu .

Chci být rozhodně rozumnější než oni .

Strýc nechtěl ani slyšet . Zamířil přímo k pobřeží . Jeho kůň však přičichl k první vlně a zastavil se . Přesto chtěl strýc provést svou a nutil ho vpřed . Zvíře potřáslo hlavou a znovu couvlo . Následovaly nadávky a rány bičem , ale kůň počal vyhazovat a snažil se jezdce shodit . Nakonec koník poklesl v kolenou , podklouzl pod profesorovýma nohama a nechal ho stát na dvou pobřežních kamenech , kde vypadal jako rhodský kolos .

Ach ty prokletá bestie ! zvolal jezdec , náhle změněný v pěšáka a pokořený jako opěšaly jezdecký důstojník .

Fárja ! řekl mu vůdce a ťukl ho do ramene .

Cože , přívoz ?

Der , odpověděl Hans a ukázal na převozní pramici .

No tohle ! zvolal jsem . Tady je přívoz ?

Proč se to neřeklo ? Nuže , vpřed !

Tidvatten , pokračoval vůdce .

Co říká ?

Říká příliv , odpověděl strýc , překládaje mi dánské slovo .

Opravdu . Musíme čekat na příliv ?

Forbida ? ptal se strýc .

Ja , odpověděl Hans .

Strýc dupl zlostně nohou , zatímco koně zamířili k pramici .

Chápal jsem dobře nutnost počkat na určitý stav přílivu k plavbě přes fjord .

A sice na chvíli , kdy moře při vrcholícím přílivu je nejtišší . Pak je proud od moře i k moři téměř neznatelný a pramice nemůže být stržena ani do hloubi zálivu , ani do oceánu .

Příhodná chvíle nastala až v šest hodin večer . Strýc , já , vůdce a čtyři koně s nákladem zaujali místa na ploché a dost vratké pramici . Byl jsem zvyklý na labské parní přívozy , a tak jsem převozníkova vesla pokládal za mechanizaci velmi břídilskou . K plavbě přes fjord jsme potřebovali celou hodinu . Ale i tato cesta konečně bez zvláštních příhod skončila . Za půl hodiny jsme už byli v Gardäru .





DO STAPI

Měla už být noc , ale na pětašedesáté rovnoběžce nesmí v polárních krajinách denní světlo v této době nikoho překvapit . Na Islandu v červnu a v červenci slunce nezapadá .

Teplota nicméně poklesla . Bylo mi zima a především jsem měl hlad . Blahořečili jsme stavení , které se pohostinsky otevřelo , aby nás přijalo .

Byl to jen rolnický dům , ale pohostinností to byl královský palác . Hospodář nám při příchodu podal ruku a zcela neobřadně nás vyzval , abychom šli za ním .

Říkám za ním , protože jít s ním nebylo možné . Do domu vedla dlouhá , úzká a temná chodba . Stavení bylo zbudováno z hrubě přitesaných klád . Z chodby se vcházelo do jednotlivých místností . Byly celkem čtyři : kuchyně , světnice s tkalcovským stavem , takzvaná badstofa , rodinná ložnice a nejlepší ze všech coby hostinský pokoj . Poněvadž však stavitel domu nepočítal při stavbě s postavou profesora Liddenbrocka , narazil strýc třikrát nebo čtyřikrát hlavou do stropních trámů .

Zavedli nás do našeho pokoje , velké místnosti s podlahou z udusané hlíny , osvětlené jediným oknem , jehož rám byl potažen málo průsvitnou beraní kůží .

Lůžka byla ze suchého sena v rámech z červeně natřeného dřeva , zdobeného islandskými příslovími . Ani jsem takové pohodlí nečekal . Bylo mi jen trochu nevolno ze zápachu sušených ryb , nakládaného masa a kyselého mléka .

Když jsme odložili svou cestovní výstroj , ozval se hlas našeho hostitele , zvoucí nás do kuchyně . Byla to i za největších mrazů jediná místnost , kde se topilo .

Strýc si pospíšil s přijetím přátelské nabídky . Šel jsem za ním .

Kuchyňský krb měl starodávný tvar . Uprostřed místnosti stál místo plotny prostý kámen . Ve střeše byla díra , kterou unikal kouř . Kuchyně sloužila zároveň jako jídelna .

Při našem vstupu nás hostitel pozdravil , jako by nás byl ještě neviděl , slovem saellvertu , což znamená buďte zdrávi . A přistoupil k nám , aby nás políbil na tvář .

Jeho žena pronesla po něm stejná slova a provedla stejný obřad . Oba manželé si pak položili pravou ruku na srdce a hluboce se uklonili .

Musím hned říci , že Islanďanka byla matkou devatenácti dětí , velkých i malých , motajících se v oblacích kouře , který plnil z krbu celou místnost . Každou chvíli vystoupila z dýmu jiná , plavá a trochu melancholická tvář . Vypadalo to jako průvod špatně umytých andělů .

Uvítali jsme se s tou drobotinou velmi vlídně a za chvíli jsme měli tři nebo čtyři z chlapců na ramenou , stejný počet na kolenou a zbytek se nám pletl mezi nohama . Ti , kteří už uměli mluvit , opakovali saellvertu ve všech představitelných tóninách . A ti , kteří ještě nemluvili , křičeli aspoň , jak uměli .

Tento koncert byl přerušen oznámením večeře . V té chvíli se taky vrátil lovec , který byl dohlédnout na nakrmení koní , to jest pustil je hospodárně na pastvu . Ubohá zvířata se měla spokojit okusováním sporé trávy a málo výživných chaluh mezi skalisky . A nazítří měla pokračovat v práci dnešního dne .

Saellvertu , řekl Hans při vstupu .

A pak klidně , automaticky , aniž by jeden polibek odlišil od druhého , políbil hostitele , hostitelku i jejich devatenáct dětí .

Po skončeném obřadu si nás všech čtyřiadvacet sedlo ke stolu , doslova jeden na druhého : ti nejšťastnější měli na klíně jen dvě děti .

Při polévce nastalo v tomto malém světě ticho . Vlády nabyla přirozená mlčenlivost , vlastní dokonce i islandským uličníkům . Hostitel nám nalil docela chutnou polévku a pak nám dal obrovské porce sušených ryb , plovoucích ve dvacetiletém kyselém másle , které je opravdu lepší než máslo čerstvé , aspoň podle islandských gastronomických představ . K tomu jsme měli skyr , totiž ja-kési sedlé mléko , suchary a šťávu z jalovcových bobulí . Popíjeli jsme syrovátku s vodou , které se zde říká blanda . Nemohu posoudit , zda byla tato prostá strava dobrá nebo ne . Měl jsem hlad a do posledního sousta jsem vyjedl i pohankovou kaši , podanou jako zákusek .

Po večeři děti zmizely . Dospělí si sedli ke krbu , v němž hořela rašelina , vřes , kravský trus a suché rybí kosti . Po tomto zahřátí se jednotlivé skupiny rozešly do svých místností . Hostitelka se podle místního zvyku nabídla , že nám stáhne boty a ponožky . Po našem nejzdvořilejším odmítnutí však už nenaléhala . A já jsem se mohl uložit na své lůžko ze sena .

Nazítří v pět hodin ráno jsme se s islandskými venkovany rozloučili . Strýc je jen s velkou námahou přiměl k přijetí patřičné odměny a Hans dal znamení k odjezdu .

Sto kroků za Gardärem se počal vzhled kraje měnit . Bažinatá půda jízdu velmi ztěžovala . Vpravo od nás se donekonečna táhla řada hor jako obrovský pás přirozených hradeb . Častokrát jsme se musili brodit přes potoky , aniž jsme naštěstí promáčeli svá zavazadla .

Kraj se stále výrazněji měnil v pustinu . Občas se nám však přece zdálo , že se v dálce mihl lidský stín . Když nás zákruty cesty přivedly k jednomu z těchto stínů , pocítil jsem náhle prudký odpor při pohledu na zduřelou hlavu s lesklou kůží bez vlasů a na tělo plné odporných vředů , které prozrazovaly díry v ubohých cárech .

Nešťastné stvoření však nepřišlo s nataženou dlaní k nám . Dalo se naopak na útěk , ale ne tak rychle , aby je Hans nestačil pozdravit obvyklým saellvertu .

Spetelsk , řekl pak .

Malomocný , opakoval strýc .

Již pouhé slovo ve mně vzbudilo odpor . Strašný výskyt lepry je však na Islandu běžný . Malomocenství tam však není nakažlivé , nýbrž dědičné . Proto je těmto nešťastníkům sňatek zakázán .

Strašný zjev nemohl přirozeně nijak zjasnit naši cestu , která se stávala stále smutnější . Pod našima nohama zmizely i poslední trsy trávy . Nerostl zde jediný strom kromě několika skupin zakrslých bříz , podobných spíš křoviskům . Nebylo zde jediné zvíře kromě několika koní , kteří tu bloudili chmurnými pláněmi . Občas se v šedých oblacích objevil sokol , prchající plným letem k jižním končinám .

Podlehl jsem melancholii divokého kraje a vracel se ve vzpomínkách do vlasti .

Brzy jsme musili překročit několik bezvýznamných fjordů a pak skutečný záliv . Odliv nám jej umožnil přejít bez čekání a dorazit k samotě Alftanesu , ležící míli odtud .

Když jsme se přebrodili přes dvě řeky bohaté na pstruhy a štiky a nazývané Alfa a Heta , musili jsme přenocovat v opuštěném stavení , jako stvořeném pro návštěvy všech skřítků skandinávské mytologie . Přinejmenším si je zvolil za sídlo duch mrazu a po celou noc tam prováděl své rejdy .

Ani příštího dne nedošlo k žádné zvláštní příhodě . Stále táž bažinatá krajina , jednotvárná a smutná . Večer jsme měli za sebou polovinu celé cesty . Spali jsme na statku Krosolbtu .

Dne 19 . června se po osmihodinovém pochodu objevila pod našima nohama lávová půda . Tomuto druhu terénu tu říkají hraun . Na povrchu rozbrázděná láva vypadala jako tlusté kabely , někde natažené , jinde do sebe stočené . Obrovský lávový proud sestupoval ze sousedních hor , ze sopek dnes už vyhaslých , jejichž trosky však svědčily o bývalé síle . Tu a tam vystupovaly ještě páry z horkých pramenů . Neměli jsme ovšem čas prozkoumat všechny tyto jevy . Musili jsme jet dál . Brzy se pod nohama našich koní objevily zas bažiny s četnými jezír-ky . Mířili jsme teď na západ . Objeli jsme velkou zátoku Faxa a před námi ve vzdálenosti pěti mil se objevil dvojitý vrchol Sneffelsu .

Koně šli dobře . Obtížný terén je nezastavil . Já jsem však už byl velmi unaven . Strýc zůstával stejně vytrvalý jako prvního dne . Nemohl jsem se ubránit obdivu , stejně jako jsem obdivoval lovce , který naši výpravu pokládal za pouhou procházku .

V sobotu 20 . června v šest hodin večer jsme dojeli do Büdiru . Je to vesnice na břehu moře , kde lovec požádal o smluvenou odměnu . Strýc se s ním vyrovnal . Pohostinství nám nabídla Hansova rodina , vlastně jeho strýcové a vlastní bratranci . Přijali nás dobře . Nechtěl jsem sice zneužívat jejich pohostinství , ale velmi ochotně bych si byl u nich odpočinul . Ale strýc , jako by odpočinek nepotřeboval , byl jiného mínění . A tak jsme musili ráno vsednout zas na naše výtečná zvířata .

Půda už prozrazovala blízkost hory . Její žulový podklad vystupoval místy na povrch jako kořeny starého dubu . Objeli jsme celé obrovské úpatí sopky . Strýc ji nespouštěl z očí . Mával rukama , jako by ji vyzýval a říkal jí : Tebe , obře , zkrotím !

Konečně po čtyřiadvacetihodinové cestě se koně sami zastavili přede dveřmi fary ve Stapi .





NOCLEH NA FAŘE

Stapi je vesnice o třiceti chýších , postavených na lávě a zalévaných sluneč-

ním světlem odraženým od sopky . Táhne se při konci malého fjordu sevřeného skálami nejpodivnějšího vzhledu .

Je známo , že čedič je hnědá hornina vyvřelého původu . Vyskytuje se v pravidelných tvarech velmi překvapivě uspořádaných . Příroda v jeho případě využí-

vá geometrie a pracuje téměř lidským způsobem , jako by přitom používala úhelnice , kompasu a olovnice . Všude jinde vytváří umělecká díla z obrovských mas vyvržených bez jakéhokoli řádu , jen naznačené kužely a nedokonalé jehlany s bizarním seskupením linií . Tady však , jako by chtěla ukázat vzor pravidelnosti a předejít architekty prvních lidských ras , vytvořila přísný řád , který nepřekonala ani babylónská nádhera , ani řecké divy .

Častokrát jsem slýchal o Cestě obrů v Irsku a o Fingalově jeskyni na Hebri-dách , ale dosud nikdy se před mýma očima nerozevřel výhled na čedičové stav-by .

Až ve Stapi se mi tento zjev představil v celé své kráse .

Stěny fjordu stejně jako celé pobřeží poloostrova se skládaly ze svislých , deset metrů vysokých čedičových sloupů . Tyto přímé a tvarově čisté podpěry nesou vodorovné římsy , jejichž přečnívající části vytvářejí nad mořem jakousi poloklenbu . V určitých místech pod tímto přirozeným přístřeškem překvapují náš zrak gotická okna podivuhodných tvarů , jimiž vnikají zpěněné vlny ze širého moře . Několik čedičových sloupů , které vyrval běsnící oceán , leží na zemi jako trosky antického chrámu , trosky věčně mladé , přes něž přešla celá staletí , aniž je narušila .

To byla poslední etapa naší pouti po zemi . Hans nás sem dovedl velmi prozíravě a mne trochu uklidnilo pomyšlení , že s námi má jít ještě dál .

Když jsme přišli ke dveřím farářova domu , prosté nízké chýše , o nic pěkněj-

ší a pohodlnější než všechny ostatní , spatřili jsme muže , který právě s kladivem v ruce a s koženou zástěrou kolem pasu okovával koně .

Saellvertu , řekl mu Hans .

God day , odpověděl kovář dokonalou dánštinou .

Kyrkoherde , řekl Hans a obrátil se ke strýci .

Farář , opakoval strýc . Opravdu se zdá , Axele , že ten chlapík je farář . Náš vůdce zatím zasvětil kováře do situace . Ten přestal pracovat a vydal ze sebe jakýsi výkřik , kterým se koňaři zřejmě dorozumívají s koni . Hned poté vyšla z chýše velká babizna . Neměla-li metr osmdesát , mnoho jí do té výšky nescházelo .

Obával jsem se , že přišla přivítat cestující islandským polibkem . Ale nestalo se tak . A do chýše nás pozvala velmi nepřívětivě .

Pokoj pro hosty byl patrně nejhorší z celé fary : úzký , špinavý a nezdravý .

Ale musili jsme se s ním spokojit . Farář zřejmě neznal starou pohostinnost . To mu bylo cizí . Ještě před sklonkem dne jsem poznal , že máme co dělat s kovářem , s rybářem , s lovcem , s tesařem a nejméně se služebníkem božím . Byl ovšem všední den , to je pravda . Snad se v neděli vzchopí .

Nechci říkat nic špatného o těch ubohých knězích , kteří jsou velmi chudí .

Od dánské vlády dostávají směšně malý plat a ze své farnosti desátky , což dělá asi šedesát marek . Aby se tedy uživili , musí nezbytně pracovat . Ovšem rybařením , lovem a kovářstvím získají nakonec chování , způsoby a mravy lovců , rybářů a jiných tvrdě pracujících lidí . Téhož večera jsem taky zjistil , že náš hostitel mezi své ctnosti nepočítal ani střídmost .

Strýc rychle pochopil , s kým má tu čest . Místo dobrého a počestného vzdělance našel hrubého těžkopádného venkovana . Rozhodl se proto vyrazit co nejdříve na svou velkou výpravu a toto málo pohostinné místo opustit . Neohlížel se na únavu a umínil si strávit několik dní v horách .

Odjezd ze Stapi jsme začali chystat hned nazítří . Hans najal tři Islanďany , kteří měli nahradit koně při dopravě zavazadel . Jakmile však sestoupíme na dno kráteru , domorodci se budou musit vrátit a nechat nás o samotě .

Při této příležitosti řekl strýc lovci , že má v úmyslu prozkoumat sopku až k hranicím možností .

Hans se spokojil jen s přikývnutím . Neviděl žádný rozdíl mezi cestou tam nebo jinam , mezi proniknutím do nitra svého ostrova nebo cestováním po něm .

Já sám jsem byl až dosud rozrušen cestovními příhodami a pozapomněl jsem na budoucnost , ale teď se mě začalo zmocňovat vzrušení . Co tam budeme dělat ? A chtít profesoru Liddenbrockovi vzdorovat ? To jsem měl udělat už v Hamburku , a ne na úpatí Sneffelsu !

Především jedna myšlenka mi vrtala hlavou . Myšlenka děsivá , schopná zničit i nervy silnější , než byly moje . Říkal jsem si : Máme vylézt na Sneffels . Dobrá !

Navštívíme jeho kráter . Budiž . Udělali to i jiní a nezahynuli . Ale to není vše . Je-li tam nějaká cesta vedoucí do zemského nitra , mluvil-li ten nešťastný Saknussemm pravdu , zahyneme v podzemních chodbách sopky . Nic taky nedokazuje , že Sneffels je sopka vyhaslá . Kdo nám zaručí , že se nechystá k výbuchu ? Z toho , že tato nestvůra od roku 1229 spí , nevyplývá ještě , že se nemůže probudit . A probudí-li se , co se stane s námi ?

Bylo hrozné o tom jen přemýšlet a já o tom přemýšlel . Nemohl jsem spát , aby se mi nezdálo o sopečném výbuchu . A hrát roli sopečné strusky se mi zdálo kruté .

Nakonec jsem to nemohl vydržet . Rozhodl jsem se říci vše co nejobratněji strýci a přesvědčit ho , že ten podnik j e neuskutečnitelný .

Vyhledal jsem ho . Svěřil jsem se mu se svými obavami a ustoupil jsem , čekaje , že jako obvykle vybuchne .

Taky jsem na to myslil , řekl mi prostě .

Co ta slova znamenala ? Ozval se snad v něm hlas rozumu ? To by bylo příliš krásné , než aby to mohlo být skutečné .

Po chvíli mlčení strýc pokračoval :

Pomyslil jsem na to . Od našeho příjezdu do Stapi jsem se zabýval právě onou vážnou otázkou , kterou jsi mi právě položil , protože nesmíme jednat neopatrně .

Po tomto ujištění jsem zůstal bez síly k odpovědi stát .

Pochybuješ o mých slovech ? zeptal se strýc . Nuže , pojď se mnou ! Mechanicky jsem uposlechl . Po odchodu z fary zamířil strýc po přímé cestě průrvou v čedičové stěně k moři . Brzy jsme se octli v holém kraji , dá-li se tak nazvat nesmírné seskupení sopečných vyvřelin . Země vypadala jako rozrytá deštěm obrovských čedičových , žulových a pyroxenových balvanů .

Tu a tam jsem viděl stoupat k nebi páry . Tyto bílé obláčky , nazývané islandsky  ,reykir , vystupují z teplých pramenů a svou prudkostí svědčí o sopečné činnosti půdy . To zřejmě ospravedlňovalo mé obavy . Ale ihned jsem poklesl na mysli , když mi strýc řekl :

Vidíš ty páry , Axele ? Nuže , ty jen dokazují , že se sopečných hrůz bát nemusíme .

No tohle ! zvolal jsem .

Dobře si zapamatuj , pokračoval strýc , že před sopečným výbuchem vyvěrání par zesiluje a při výbuchu zcela ustává , protože podzemní plyny už nemají potřebný tlak a místo puklinami v půdě razí si cestu kráterem . Jestliže jsou nyní tyto páry v obvyklém stavu , jestliže jejich tlak nestoupá a jestliže kromě toho vítr a déšť nejsou vystřídány těžkým vzduchem a klidem , můžeš tvrdit , že k žádnému výbuchu nedojde .

 , ,Ale…

Dost ! Když promluví věda , nezbývá než mlčet ! Vrátil jsem se schlíple na faru . Strýc mě vědeckými důkazy utloukl . A přesto jsem měl ještě jednu naději . Až přijdeme na dno kráteru , nenajdeme jistě chodbu , kterou bychom mohli sestoupit hlouběji , navzdory všem Saknussemmům na světě .

Příští noc mě jako můra tížil sen o tom , že jsem uprostřed kráteru v zemských hlubinách a že vzlétám ke hvězdám jako sopečný balvan .

Nazítří , 23 . června , očekával nás Hans se svými druhy obtíženými potravinami , nástroji a přístroji . Dvě okované hole , dvě pušky a dvě krabice s náboji byly nechány strýci a mně . Hans přidal z opatrnosti k našim zavazadlům ještě měch s vodou , která s obsahem našich polních lahví zajišťovala nám pití na osm dní .

Bylo devět hodin ráno . Farář a jeho dlouhá fúrie čekali přede dveřmi .

Zřejmě chtěli dát svým hostům sbohem . Rozloučení se však nečekaně změnilo v odporné účtování , v němž nám započetli i nezdravý vzduch na faře . Podařený párek se choval jako švýcarští hostinští a dal si výborně zaplatit své předražené pohostinství .

Strýc bez smlouvání zaplatil . Člověk , který odchází do středu Země , nehledí přece na nějaký ten rixdal .

Po zaplacení dal Hans znamení k odchodu . Za několik minut jsme Stapi opustili .





VÝSTUP NA SNEFFELS

Sneffels je vysoký pět tisíc stop . Svými dvěma vrcholy zakončuje trachytové pásmo , které se odděluje od horského systému ostrova . Z našeho východiska jsme však nemohli vidět jeho dva štíty , rýsující se na pozadí šedého nebe . Zahlédl jsem jen velkou , nakloněnou sněhovou čapku na čele obra .

Kráčeli jsme za sebou s lovcem v čele . Ten stoupal úzkou stezkou , na níž by dvě osoby vedle sebe neprošly . Hovor se tím stal téměř nemožným .

Za čedičovou stěnou u fjordu Stapi se napřed táhla zelená vláknitá rašelina jako zbytek staré vegetace poloostrovních bažin . Množství tohoto dosud nevyužitého paliva by stačilo k topení všemu islandskému obyvatelstvu na celé století .

Rozsáhlé rašeliniště bylo podle hloubky dna některých roklí až dvacet metrů vysoké a skládalo se z vrstev zuhelnatělých rostlinných zbytků , proložených vrstvami pemzového tufu .

Jako pravý synovec profesora Liddenbrocka jsem navzdory svému vzrušení se zájmem pozoroval mineralogické zvláštnosti , vystavené v tomto obrovském přírodovědném kabinetě . Zároveň jsem si tím osvěžoval v paměti celé geologické dějiny Islandu .

Tento zajímavý ostrov se zajisté vynořil z vod v době poměrně nedávné .

Možná že se nepozorovatelným pohybem dosud zvedá . Je-li tomu tak , nutno jeho původ přiřknout působení podzemního ohně . V tom případě jsou však všechny teorie Humphry Davyho , Saknussemmův dokument a předpoklady mého strýce k ničemu . Tato domněnka mě přiměla k pečlivému studiu utváření půdy .

Brzy jsem zjistil sled všech jevů , které řídily utváření ostrova .

Island nemá vůbec vrstvy usazenin . Skládá se pouze ze sopečných tufů . To znamená , zeje vytvořen nakupením kamenů a skal porézní struktury . Před objevením sopek to byl rudný masív , zvolna vyzvedávaný nad hladinu tlakem vnitřních sil . Podzemní ohně dosud nepronikly na povrch .

Ale později na jihozápadě a na severozápadě ostrova vznikly příčné široké trhliny , kterými se zvolna rozlévala trachytová hmota . Tento jev neprošel bez prudkých změn . Výtok byl obrovský a roztavené hmoty vyvěrající z hlubin země se klidně rozlévaly v širokých pokryvech nebo do pahorků . V této době se objevily živce , syenity a porfyry .

Díky těmto rozlivům se rozměry ostrova pozoruhodně zvětšily a tím i jeho odolnost . Je pochopitelné , co pružných tekutých hmot se muselo shromáždit v jeho nitru , když už nemohly po ztvrdnutí trachytové kůry nikudy ven . Tak přišla chvíle , kdy mechanický tlak plynů prorazil těžkou kůru a vytvořil v ní vysoké komíny . Tam nadzvedly sopky zemskou kůru a vytvořily si prudce krátery až ke svým vrcholkům .

Pochody vzniku vyvřelin byly vystřídány projevy sopečnými . Novými krátery unikala napřed čedičová hmota , jejíž nejtypičtější vzory nám ukazovala planina , kudy jsme právě šli . Kráčeli jsme po těžkých , tmavě šedých skálách , které ochlazením vykrystalizovaly v šestiboké hranoly . V dálce jsme viděli množství plochých kuželů , i ty byly kdysi ohnivými krátery .

Po vyčerpání žulových erupcí a po vyhasnutí vedlejších kráterů počala zesílená sopka vyvrhovat lávu a proudy popele a strusky , jejichž dlouhé svazky roztroušené po svazích vypadaly jako silné prstence .

Tak šly za sebou jevy , které Island vytvořily . Vše to způsobil vnitřní oheň .

Bylo by proto šílenství předpokládat , že vnitřní hmoty nejsou stále ve žhavě tekutém stavu . A největší šílenství je chtít tady dosáhnout nitra Země .

Tím jsem se cestou na Sneffels uklidnil co do východiska naší výpravy .

Cesta byla stále obtížnější . Půda stoupala . Vyčnívající kameny byly vyviklány , musili jsme jít co nejopatrněji , abychom zabránili nebezpečným pádům .

Hans postupoval klidně jako po nejrovnější půdě . Častokrát zmizel za velkým skalním blokem a my ho na čas ztratili z očí . V těch chvílích mu vycházel z úst ostrý hvizd , kterým nám naznačoval cestu . Častokrát se taky zastavoval , sebral několik skalních úlomků a skládal z nich značky určené pro zpáteční cestu .

Byla to v podstatě správná opatrnost , ale budoucí události z ní udělaly věc zcela zbytečnou .

Tři únavné hodiny pochodu nás přivedly k úpatí hory . Tam dal Hans znamení k zastávce . Rozdělili jsme si skromnou snídani . Strýc polykal dvojitá sousta , aby byl dřív hotov . Přestávka k jídlu byla i přestávkou k odpočinku . Musili , jsme se podřídit dobrému zdání vůdce , který dal až za hodinu znamení k další cestě .

Tři Islanďané , stejně mlčenliví jako jejich přítel lovec , nepronesli ani slovo a jedli velmi střídmě .

Nyní jsme počali stoupat po svazích Sneffelsu . Jeho zasněžený vrcholek se mi zdál velmi blízko . Byl to důsledek optického klamu , v horách zcela obvyklého .

Přece jen nás čekaly ještě hodiny pochodu . A především jaká únava ! Kameny , které nespojoval žádný hlinitý tmel a žádné rostlinstvo , vyvracely se nám pod nohama a řítily se dolů na planinu rychlostí laviny .

Na některých místech tvořily svahy hory s obzorem úhel nejméně šestatřicet stupňů . Bylo nemožné tudy stoupat . Tyto kamenité strmé stezky jsme musili s obtížemi obcházet . Pomáhali jsme si navzájem svými holemi .

Musím říci , že strýc se držel pokud možno při mně . Neztrácel mě z očí a jeho ruce mi často poskytly pevnou oporu . On sám měl vrozený smysl pro rovnováhu . Nikdy nikde nezakolísal . Islanďané navzdory svému nákladu stoupali s obratností horalů .

Při pohledu na vrchol Sneffelsu se mi zdálo nemožným dojít až nahoru , nezmění-li se sklon svahu . Naštěstí po hodině strašné námahy a vypětí sil se před námi objevilo velké sněžné pole , táhnoucí se sedlem sopky . To nám usnadnilo výstup jako schodiště . Bylo vytvořeno jedním z proudů kamenů , vyhozených erupcí sopky a nazývaných islandsky stíná . Kdyby bylo tento proud nezastavilo uspořádání svahu , byl by se zřítil do moře a vytvořil tam nové ostrovy .

Tak , jak tu zůstal , velmi nám posloužil . Sklon svahu se sice zvětšil , ale schody z balvanů nám umožnily snadnější výstup . Dokonce tak rychlý , že když jsem se na jednom místě opozdil , zatímco moji společníci vystupovali dál , spatřil jsem je za chvíli vzdáleností až mikroskopicky zmenšené .

V sedm hodin večer jsme překonali dva tisíce stupňů tohoto schodiště a dosáhli výběžku hory , jakéhosi spočinku . O ten se opíral vlastní kužel kráteru .

Moře leželo v hloubce téměř tří tisíc dvou set stop . Překročili jsme už hranici věčného sněhu , na Islandu mnohem nižší následkem trvale vlhkého počasí .

Byl velký mráz a prudký vítr . Cesta mě úplně vyčerpala . Profesor si dobře všiml , že mi nohy vypovídají službu , a přes svou nedočkavost se rozhodl zastavit . Dal znamení lovci , který zavrtěl hlavou se slovy :

Ofvanför .

Zdá se , že musíme jít ještě výš , řekl strýc . Pak se ptal Hanse na důvod jeho odpovědi .

Mistour , odpověděl vůdce .

Ja , mistour , opakoval jeden z Islanďanů poděšeným tónem .

Co znamená to slovo ? ptal jsem se znepokojeně .

Pohleď ! řekl strýc .

Podíval jsem se na planinu . Tam se zvedl obrovský sloup zvětralé pemzy , písku a prachu , otáčející se jako smršť . Vichr jej hnal ke svahům Sneffelsu , kde jsme byli zavěšeni . Ta neprůhledná clona , zvedající se před sluncem , vrhala na horu stín . Kdyby se smršť sklonila , vtáhla by nás nezbytně do svého víru . Tento jev , vznikající často při větru od ledovců , jmenuje se v islandštině mistour .

Hastigt , hastigt , zvolal náš vůdce .

Aniž jsem znal dánsky , pochopil jsem , že máme jít co nejrychleji za Hansem . Ten počal obcházet kužel kráteru , ale trochu šikmo , aby si ulehčil chůzi .

Smršť brzy udeřila do hory , která se pod nárazem zachvěla . Kameny stržené do víru padaly jako při dešti nebo při sopečném výbuchu . My jsme byli naštěstí na opačné straně hory , chráněni před každým nebezpečím . Nebýt vůdcovy opatrnosti , byli bychom rozerváni , rozdrceni na prach a vrženi daleko odtud jako odštěpek nějakého neznámého povětroně .

Hans však nepokládal za opatrné strávit noc na svahu kužele . Pokračovali jsme proto v klikatém výstupu . Zbývajících pět set stop jsme zdolali k páté hodině . Obcházením , křižováním a výhybkami jsme ztratili nejméně tři míle . Už jsem nemohl dál .

Umíral jsem zimou a hladem . Poněkud zřídlý vzduch nestačil už nárokům našich plic .

Konečně v jedenáct hodin večer jsme došli za úplné tmy na vrchol Sneffelsu . Dříve než jsem se skryl uvnitř kráteru , mohl jsem ještě pozorovat půlnoční slunce na nejnižším bodě jeho dráhy . Vysílalo své bledé paprsky na ostrov , spící pod mýma nohama .





NA DNĚ KRÁTERU

Rychle jsme zhltli večeři a naše malá skupina se usadila , jak mohla nejlépe .

Noc byla zlá , přístřeší nedostatečné , situace ve výši pěti tisíc stop nad mořem velmi žalostná . A přesto jsem po celou noc docela klidně spal . Byla to nejklidnější noc za celou tu dlouhou dobu . Ani se mi nic nezdálo .

Nazítří nás napůl zmrzlé probudil chladný vzduch a paprsky krásného slunce . Opustil jsem své žulové lůžko a šel jsem se potěšit nádhernou podívanou , která se mi otvírala před očima .

Stál jsem na vrcholu jednoho ze dvou štítů Sneffelsu , na štítu jižním . Měl jsem odtud rozhled po větší části ostrova . Optický klam velkých výšek mi vyzdvihl všechny břehy , zatímco vnitrozemí vypadalo jako propadlé . Jako by se pode mnou rozvíjela jedna z Helbesmerových plastických map . Viděl jsem hluboká údolí , křížící se všemi směry , propasti vyhloubené jako studny , jezera změněná v rybníčky a řeky zmenšené na velikost potůčků . Vpravo se táhly nesčetné ledovce a množství štítů , z nichž některé měly na vrcholu chochol z lehkých par . Dlouhé vlny těchto hor se sněžným pokryvem vypadaly jako zpěněné a vyvolávaly ve mně představu rozbouřeného moře . Obrátil-li jsem se k západu , viděl jsem oceán šířící se do vznešené rozlohy jako pokračování vzdutých hor .

Jen těžko jsem rozpoznal , kde končí země a začínají vody . Oddal jsem se kouzlu , do jakého nás uvádějí vysoké hory . Tentokrát však bez závrati , protože jsem si na nádhernou podívanou už zvykl . Můj zrak se ztápěl v průhledných svazcích slunečních paprsků . Zapomněl jsem , kdo jsem i kde jsem a vžil jsem se do života skřítků a vil , pohádkových bytostí skandinávské mytologie . Opíjel jsem se rozkoší z výšek , zapomínaje na propast , do které se řízením osudu vnoříme . Ale příchod profesora a Hanse mě vrátil do skutečnosti . Vystoupili za mnou na vrchol štítu .

Strýc se obrátil k západu a ukázal na lehký obláček , na mlhavý náznak země , která se zdvihla nad čárou vod .

Grónsko , řekl .

Grónsko ? zvolal jsem .

Ano . Jsme od něho vzdáleni jen pětatřicet mil . Za oblevy se odtamtud dostávají lední medvědi na krách až k Islandu . Ale na tom nezáleží . Jsme na vrcholu Sneffelsu . Vidíš ty dva štíty ? Jeden je na jihu , druhý na severu . Hans ti řekne , jak říkají Islanďané tomu , na němž teď stojíme . Po dotazu lovec odpověděl : Scartaris .

Strýc se na mne vítězně podíval .

Do kráteru ! řekl .

Kráter Sneffelsu vypadal jako obrácený kužel , jehož základna mohla mít půl míle v průměru . Jeho hloubku jsme odhadovali asi na dva tisíce stop . Představte si , jak taková nádrž vypadá , naplní-li se ohněm a blesky . Dno této nálevky nemohlo mít v obvodu víc než pět set stop . Celkem pozvolné svahy umožňovaly snadný sestup až do spodní části . Srovnával jsem kráter bezděčně s nálevkovitým ústím starých pušek a toto srovnání mě vyděsilo .

Sestoupit do ústí pušky , pomyslel jsem si , když je možná nabitá a může při nejmenším nárazu spustit ? To je šílenství ! Nemohl jsem však ucouvnout . Hans se s lhostejnou tváří postavil do čela naší skupiny . Beze slova jsem ho následoval .

Aby si sestup usnadnil , postupoval Hans do nitra kužele protáhlými elipsami . Musili jsme přecházet sopečné skály , z nichž některé se uvolňovaly ze svých lůžek a řítily se rachotivě na dno propasti . Jejich pád vyvolával opakované ozvěny neobyčejné síly .

V některých místech kužele byly vnitřní ledovce . Hans tam postupoval neobyčejně opatrně , zkoumaje půdu svou okovanou holí , aby zjistil možné trhliny .

Na mnoha podezřelých místech jsme se musili svázat dlouhým lanem , aby byl každý z nás při nečekaném klopýtnutí zadržen svými druhy . Vzájemná pomoc byla nutnou opatrností , ale nebezpečí nevylučovala .

Přesto navzdory všem obtížím sestupu po svazích , které vůdce neznal , uběhla cesta bez nehod . Jen jeden Islanďan upustil balík lan , který se nejkratší cestou zřítil do propasti .

V poledne jsme dorazili k cíli . Zdvihl jsem hlavu a spatřil horní ústí kráteru .

Rámovalo pozoruhodně malý , ale dokonale kulatý kus oblohy . Jen na jednom místě přečníval štít Scartarisu , rozplývající se v nekonečnu .

Na dně kráteru se otvíraly tři chodby , jimiž v časech sopečné činnosti Sneffelsu vycházela z podzemních ohnivých hnízd láva a páry . Každá z chodeb měla asi třicet metrů v průměru . Jejich otvory nám teď zely pod nohama . Neměl jsem odvahu nahlédnout dovnitř . Profesor Liddenbrock však rychle prozkoumal jejich uspořádání . Byl celý bez dechu . Pobíhal od jedné chodby k druhé , mával rukama a vyrážel nesrozumitelná slova . Hans a jeho společníci seděli na kusu lávy a pozorovali ho . Zřejmě ho pokládali za blázna .

Náhle strýc vykřikl . Myslil jsem , že uklouzl a spadl do jedné z tří propastí .

Ne . Viděl jsem , že stojí se zdviženýma rukama uprostřed kráteru , rozkročen před žulovou skálou , jako stvořenou pro podstavec Platónovy sochy . Zaujal postoj největšího překvapení . Po jeho údivu však brzy následoval výkřik nezměrné radosti :

Axele , Axele ! Rychle ! Rychle !

Rozběhl jsem se tam . Hans a Islanďané se ani nehnuli .

Podívej se ! řekl mi profesor .

Se stejným údivem , i když ne se stejnou radostí , četl jsem na západní stěně skály tisíckrát prokleté jméno , napsané runovým , dobou už napůl porušeným písmem :

Arne Saknussemm ! volal strýc . Ještě budeš pochybovat ? Neodpověděl jsem a vrátil se zničeně ke svému lávovému kamenu . Skutečnost mě zdrtila .

Nevím , jak dlouho jsem zůstal pohroužen do svých myšlenek . Vím všehovšudy jen to , že když jsem zdvihl hlavu , spatřil jsem před sebou pouze strýce a Hanse .

Islanďané se už s námi rozloučili a nyní vystupovali po vnitřních stěnách kráteru , aby se vrátili do Stapi .

Hans docela klidně spal při úpatí skalní stěny na lávovém proudu , na němž si upravil narychlo lůžko . Strýc obcházel dno kráteru jako divá zvěř v lapací jámě .

Neměl jsem ani chuť , ani sílu vstát . Vzal jsem si příklad z vůdce a upadl jsem v bolestné strnuti . Zdálo se mi v něm , že slyším jakýsi hluk a cítím záchvěvy v bocích hory .

Tak uplynula má první noc na dně kráteru .

Nazítří se šedé , zatažené a těžké nebe snížilo až nad vrchol kužele . Spíš než podle setmění v kráteru poznal jsem to podle zlosti , která přepadla mého strýce .

Pochopil jsem příčiny a do srdce mi vnikl poslední zbytek naděje . Proč ?

Ze tří chodeb otvírajících se pod našima nohama prošel Saknussemm jen jedinou . Podle sdělení islandského učence měli jsme ji poznat z oné zvláštnosti , o níž mluvil kryptogram . V posledních dnech června měl se jejího ústí dotknout stín Scartarisu .

A špičatý štít hory jsme skutečně mohli pokládat za ručičku obrovských slunečních hodin , jejíž stín nám měl v udaný den ukázat cestu do středu Země .

Nebude-li však svítit slunce , nebude ani žádný stín ! A ručička nic neukáže !

Bylo 25 . června . Zůstane-li slunce ještě pět dní skryto , budeme muset odložit průzkum na příští rok .

Nechci popisovat bezmocný vztek profesora Liddenbrocka . Den uplynul a na dno kráteru se neprodloužil žádný stín . Hans neopustil své místo . A musilo mu být přece divné , na co čekáme . Bylo-li mu vůbec něco divné ! Strýc mi neřekl ani slovo . Hleděl neustále k nebi , ztrácejícímu se v šedé mlze .

Dne 26 . června se nic nezměnilo . Po celý den padal déšť se sněhem . Hans postavil z kusů lávy jakousi chýši . Já jsem se trochu bavil pozorováním tisíců dočasných vodopádů na svazích kužele , jejichž ohlušující činnost každý kámen ještě zesiloval . Strýc nebyl k uklidnění . Bylo by to však rozzuřilo i nejtrpělivějšího člověka , protože to bylo opravdu ztroskotání před přístavem .

Nebe však k velkým žalům neustále připojuje i velké radosti a profesoru Liddenbrockovi schovávalo zadostiučinění , které se vyrovnalo jeho zklamání .

Nazítří bylo ještě zataženo , ale v neděli 28 . června , tři dny před koncem měsíce , nastala nová čtvrt luny a dostavila se i změna počasí . Slunce vniklo svě-

telným proudem do kráteru . Každý výstupek , každá skála , každý kámen , každý výčnělek byl zasažen jeho blahodárným světlem a vrhl ihned svůj stín na zem .

Především Scartaris vytvořil výrazný stín , který se neznatelně posouval podle pohybu zářivého slunce .

Strýc postupoval s ním .

V poledne , kdy byl nejkratší , dotkl se lehce kraje prostřední chodby .

Tady je to ! zvolal profesor . Tady je to ! Tudy se jde ke středu Země ! dodal dánsky . Podíval jsem se na Hanse .

Forüt ! řekl klidně vůdce .

Vpřed ! opakoval strýc .

Byla jedna hodina a třináct minut odpoledne .





POČÁTEK CESTY DO STŘEDU ZEMĚ

Opravdová cesta začala . Až dosud jsme – byť s námahou – zmohli všechny obtíže . Ty se však teď budou pod našima nohama přímo rojit .

Já jsem se doposud nepodíval do nezměřitelné jámy , kam jsme se měli vnořit . Teď ta chvíle přišla . Ještě jsem se mohl rozhodnout . Buď se výpravy zúčastnit , nebo ten pokus odmítnout . Styděl jsem se však couvnout v přítomnosti lovce . Hans přijal dobrodružství zcela klidně , s naprostou lhostejností a s úplným nezájmem o všechna nebezpečí . Zarděl jsem se při pouhém pomyšlení , že bych byl méně statečný než on . Připravil jsem si sice dlouhou řadu námitek , ale před vůdcem jsem mlčel . Jedna z mých vzpomínek zalétla ke Gretě . Ale to jsem už vstoupil do prostřední chodby .

Řekl jsem , že měla asi třicet metrů v průměru , to jest asi sto metrů v obvodu . Naklonil jsem se nad ni z vyčnívajícího skaliska a pohlédl jsem dolů . Vlasy se mi zježily . Zmocnila se mě hrůza z prázdnoty . Cítil jsem , jak se mi posouvá těžiště , a hlava se mi zatočila strašnou závratí . Nic nepůsobí tak důrazně jako přitažli-vá síla propasti . Málem bych tam byl spadl . Zadržela mě silná ruka . Byl to Hans .

Lekcí v přemáhání závrati na kodaňské věži nebylo zřejmě dost .

Když jsem se odvážil podívat se znova do chodby , zpozoroval jsem její utváření . Téměř strmé stěny byly plné výčnělků , které musily sestup usnadnit . I když tu však byly schody , nebylo tu žádné zábradlí . Za oporu by nám sice postačilo lano připevněné u vchodu , ale jak je potom odvázat , když sestoupíme dolů ?

Aby tuto nesnáz překonal , použil strýc docela jednoduchého prostředku .

Rozvinul lano na palec silné a dlouhé sto dvacet metrů . Odvinul napřed polovinu a pak je obtočil kolem vystupujícího lávového balvanu . Druhou polovinu hodil do jámy . Tak mohl každý z nás sestupovat , svíraje v rukou obě poloviny lana , aby se nemohlo posunovat . Po sestupu o šedesát metrů bude snadné jeden konec pustit a druhým lano stáhnout dolů . A tento postup se může donekonečna opakovat .

Teď se podívejme na zavazadla ! řekl strýc , když skončil s přípravami .

Rozdělíme si je na tři části a každý z nás si vezme svůj díl na záda . Mám na mysli především křehké věci .

Nás do této skupiny předmětů zřejmě nepočítal .

Hansi , pokračoval , ty si naložíš nástroje a část potravin . Ty , Axele , druhou třetinu potravin a zbraně . Já vezmu zbytek potravin a jemné přístroje .

A co oděvy a ta kopice lan a žebříků , které nám mají sloužit při sestupu ? ptal jsem se .

Sestoupí samy ,

Jak to ? zvolal jsem udiveně .

Uvidíš .

Strýc rád a bez váhání používal velkorysých prostředků . Na jeho příkaz udělal Hans z nekřehkých věcí velký balík , pevně jej převázal a hodil prostě do hlubiny .

Zaslechl jsem zvučný svist rozráženého vzduchu . Strýc se naklonil nad propast a sledoval spokojeným okem pád svého zavazadla . Vztyčil se , až když je ztratil z dohledu .

Dobrá , řekl , a teď my !

Ptám se všech upřímných lidí , zda bylo možné uposlechnout toho rozkazu bez zachvění !

Profesor si naložil na záda balík přístrojů , Hans vzal své nástroje a já zbraně . Počali jsme sestupovat tak , že první šel Hans , za ním strýc a pak já . Sestup začal v naprostém tichu , rušeném jen pádem skalních úlomků , které se zřítily do propasti .

Já jsem se nechal takřka vést . Jednou rukou jsem křečovitě svíral dvojité lano a druhou jsem se opíral o okovanou hůl . Ovládala mě jediná myšlenka . Bál jsem se , abych neztratil oporu . Lano mi připadalo příliš slabé , než aby uneslo 90

váhu tří osob . Používal jsem ho tedy co nejméně a předváděl jsem pravé zázraky rovnováhy na lávových výčnělcích , po kterých jsem tápal rukama i nohama .

Když se některý z kluzkých schodů pod Hansovýma nohama zakymácel , říkal vůdce klidně :

Gif akt !

Pozor ! opakoval strýc .

Po půlhodině jsme se octli na plošince pevně zapuštěné ve stěně chodby .

Hans zatáhl za jeden konec lana . Druhý vylétl do výše . Když přejel přes horní skalisko , spadl dolů a strhl pravý déšť kamení a lávy , lépe řečeno nebezpečné krupobití .

Naklonil jsem se přes naši úzkou plošinu a zjistil jsem , že na dno propasti není dosud vidět .

Opakovali jsme práci s lanem a za půl hodiny jsme sestoupili o dalších šedesát metrů .

Nevím , zda by se i nejzanícenější geolog odvážil při takovém sestupu studovat utváření půdy kolem sebe . Já se o to aspoň vůbec nestaral . Nezajímalo mě , jde-li tu o útvar pliocénní , miocénní , eocénní , jurský , permský nebo karbonský , devonský , silurský nebo prahorní . Ale profesor bezpochyby vše zkoumal a uvědomoval si to , protože při jedné přestávce mi řekl :

Čím dál jdeme , tím více nabývám důvěry . Uspořádání těchto sopečných vrstev plně potvrzuje Davyho teorii . Jsme uprostřed prahorních vrstev , v nichž došlo k chemickým reakcím rozžhavených kovů ve styku s vodou a se vzduchem .

Zcela odmítám teorii o žhavém nitru Země . Ostatně to sami uvidíme . Stále stejné závěry . Je pochopitelné , že mě nebavilo přít se . Strýc chápal mé mlčení jako souhlas , a tak jsme pokračovali v sestupu .

Ani koncem třetí hodiny jsem ještě nedohlédl na dno chodby . Když jsem zdvihl hlavu , viděl jsem její značně zmenšený vchod . Lehce skloněné stěny se sbíhaly . Nastávala zvolna tma .

My jsme však postupovali dál . Zdálo se mi , že kameny uvolněné ze stěn řítí se dolů s odezvou mnohem temnější a že dopadají na dno propasti o trochu dřív .

Protože jsem si přesně pamatoval naše manévry lanem , mohl jsem stejně přesně vypočítat dosaženou hloubku i uplynulý čas .

Opakovali jsme ten manévr čtrnáctkrát a pokaždé trval půl hodiny . Znamenalo to sedm hodin a čtrnáctkrát čtvrt hodiny odpočinku , to jest tři a půl hodiny . Celkem deset a půl hodiny . Vydali jsme se na cestu v jednu hodinu ; muselo tedy být teď jedenáct hodin . A čtrnáct manévrů s lanem šedesát metrů dlouhým dávalo dosaženou hloubku asi osmi set čtyřiceti metrů .

V této chvíli zazněl Hansův hlas :

Halt !

Zastavil jsem se právě v okamžiku , kdy bych byl už kopl strýce do hlavy .

Jsme na místě , řekl strýc .

Kde ? ptal jsem se , když jsem sklouzl až k němu .

Na dně svislé šachty .

A dál už nevede ?

Ano . Šikmo vpravo vidím jakousi chodbu . Uvidíme zítra . Teď se napřed navečeříme a pak vyspíme .

Tma nebyla ještě úplná . Otevřeli jsme vak s potravinami , najedli jsme se a uložili se co nejlépe na lůžka z kamení a z lávových úlomků .

Když jsem si lehl na záda a otevřel oči , spatřil jsem na konci šachty dlouhé tisíc metrů lesklý bod .

Byla to nějaká hvězda , zbavená všeho jiskření . Odhadoval jsem , že to je be

ta hvězda ze souhvězdí Malého vozu .

Pak jsem usnul těžkým spánkem .





DALŠÍ SESTUP

V osm hodin ráno nás probudil paprsek denního světla . Tisíce lávových plošek na stěnách jej cestou odráželo a rozptylovalo v déšť jisker . Byl to svit tak silný , že jsem v něm mohl rozeznávat okolní předměty .

Nu , Axeli , co tomu říkáš ? zeptal se strýc a zamnul si ruce . Strávil jsi někdy v našem domě na Královské třídě klidnější noc ? Žádný hluk vozů , žádný křik prodavačů , žádné klení lodníků !

Snad je na dně této chodby opravdu ticho , ale v něm je něco opravdu děsivého .

Jdi ! zvolal strýc . Jestliže se bojíš už teď , co budeš dělat později ? Až dosud jsme nevnikli do nitra Země ani o palec .

Co tím myslíte ?

Myslím , že jsme zatím dosáhli jen úrovně ostrovní půdy . Ta dlouhá svislá šachta , končící v kráteru Sneffelsu , sahá sotva k výši vodní hladiny . 

Jste si tím jist ?

Samozřejmě . Podívej se na tlakoměr a uvidíš ! Opravdu . Rtuť , která za našeho sestupu trochu vystoupila , zastavila se na výšce šesti set třiceti šesti milimetrů .

Tak vidíš , pokračoval strýc . Máme tu tlak pouze jedné atmosféry . Nesmíme váhat a musíme nahradit tento barometr manometrem . Barometr teď byl opravdu zbytečný , protože tlak vzduchu tu byl větší než tlak přepočtený na mořskou hladinu .

Nemáte však obavy , že stále stoupající tlak bude velmi obtížný ? ptal jsem se .

Ne . Sestupujeme pomalu a naše plíce si zvykají na dýchání hustšího vzduchu . Když vzduchoplavci stoupají vzhůru , vzduch jim nakonec chybí . My ho však 94

budeme mít až moc . Ale to je lepší . Neztrácejme čas ! Kdepak je asi balík , který nás do nitra hory předešel ?

Připomněl jsem si , že jsme ho včera večer hledali marně . Strýc se ptal Hanse , který se svýma loveckýma očima pozorně rozhlédl a řekl :

Der huppe .

Nahoře .

Opravdu . Balík se zachytil na skalním výstupku , asi třicet metrů nad našimi hlavami . Čilý Islanďan se tam ihned vydrápal jako kočka a balík za několik minut spadl k nám .

Teď posnídáme , řekl strýc . Ale posnídáme jako lidé , kteří mají před sebou dlouhou cestu .

Suchary a sušené maso jsme zavlažili několika doušky vody s jalovcovou kořalkou .

Po snídani vytáhl strýc z kapsy zápisník určený k vědeckým poznámkám .

Prohlédl si postupně všechny přístroje a zapsal si tyto údaje : Pondělí 29 . června

Chronometr : 8 hod . 27 min . ráno

Barometr : 637 mm

Teploměr : 6° C

Směr : Východojihovýchod

Poslední údaj získal v temné chodbě s pomocí busoly . A nyní , Axele , se opravdu vnoříme do zemského nitra ! zvolal pak nadšeně . Tohle je přesně chvíle , ve které naše cesta začíná .

Po těchto slovech vzal strýc do ruky Ruhmkorffův přístroj , jenž měl kolem krku . Druhou rukou zapojil proud do spirály v lampě . Tmou chodby proniklo jasné světlo .

Hans nesl druhý přístroj a taky jej zapojil . Toto důmyslné využití elektřiny by nám umožnilo jít dlouho za umělého dne i nejhořlavějším plynem .

Na cestu ! zvolal strýc .

Každý z nás vzal svůj balík . Hans dostal na starost postrkování balíku lan a oděvů . Já jsem vstoupil do chodby jako třetí .

Ve chvíli , kdy jsem vstupoval do temného prostoru , zdvihl jsem hlavu a podíval jsem se naposled do ústí obrovského dalekohledu na islandské nebe , které jsem už nikdy neměl spatřit .

Láva si za posledního výbuchu roku 1229 prorazila cestu tímto tunelem .

Opatřila jeho vnitřek hustým a jiskřivým povlakem . Elektrické světlo tam odrazem zmnohonásobovalo svůj jas .

Největší obtíž nám způsobovala snaha neklouzat příliš rychle po svahu s pětačtyřicetistupňovým sklonem . Naštěstí vymletá a vyčnívající místa nám sloužila jako schody , takže jsme po nich mohli jen sestupovat a zavazadla spouštět na dlouhých lanech .

To , co nám pod nohama sloužilo jako schody , vystupovalo ze stěn jako krápníky . Porézní láva vytvářela místy malé oblé puchýře a odkrývala matné krystaly křemene , zavěšené pod stropem jako lustry , které se při našem příchodu rozsvěcovaly . Zdálo se , že jeskynní duchové osvětlují svůj palác na uvítanou hostům .

To je nádherné ! vykřikoval jsem bezděčně . To je podívaná , strýčku ! Vidíte ty obdivuhodné odstíny lávy , přecházející postupně od hnědočervené až k jiskřivě žluté ? A co ty krystaly , které vypadají jako světelné koule ?

Ach , přišels tomu na chuť , Axele ? odpověděl strýc . Je to nádherné , co , chlapče ? Doufám však , že toho uvidíš ještě víc . Teď pojďme ! Mohl spíš říci klouzejme , protože jsme sjížděli bez námahy po skloněném svahu . Díval jsem se často na kompas , který ukazoval s neměnnou stálostí jihovýchodní směr . Tento lávový proud se nevychyloval ani do jedné , ani do druhé strany . Vedl nás neústupně přímým směrem .

Teplo však nijak znatelně nestoupalo . To jen potvrzovalo Davyho teorii .

Mnohokrát jsem se s údivem díval na teploměr . Dvě hodiny po začátku cesty neukazoval ani deset stupňů . Znamenalo to přírůstek pouhých čtyř stupňů . To mě opravňovalo k domněnce , že sestupujeme spíš vodorovně než svisle . Nebylo však nic snadnějšího než zjistit přesnou hloubku . Profesor pečlivě měřil úhly stranových i svislých odchylek cesty , ale zjištěné výsledky si nechával pro sebe .

K osmé hodině večerní dal znamení k oddechu . Hans se ihned zastavil .

Lampy jsme zavěsili na lávový výstupek . Byli jsme v jakési jeskyni , kde nebyl žádný nedostatek vzduchu . Naopak . Závany větru pronikaly až k nám . Co je způsobilo ? Jakému vzdušnému proudění jsme měli přiřknout jejich vznik ? To byla otázka , kterou jsem se teď nesnažil rozřešit . Hlad a únava mi bránily v jakémkoli uvažování . Sedmihodinový neustálý sestup nelze provést bez značného vysílení .

Byl jsem vyčerpán . Jaká rozkoš , slyšet slovo oddech !

Hans rozložil trochu jídla na lávový balvan . Všichni jsme jedli s chutí . Jedna věc mě však znepokojovala . Naše zásoby vody byly už z poloviny vyčerpány .

Strýc počítal , že je doplníme u podzemních pramenů , ale ty tu až dosud nikde nebyly . Nemohl jsem si odpustit , abych ho na to neupozornil .

A tebe nedostatek pramenů překvapuje ? řekl .

Jistě . A dokonce i znepokojuje . Máme vody už jenom na pět dní .

Buď klidný , Axele . Ručím ti za to , že vodu najdeme , a dokonce víc , než nám bude milé .

A kdy ?

Až projdeme touhle lávovou pokrývkou . Jak by mohla proniknout těmito stěnami ?

Ale co když se lávový pokryv protáhne do velkých hloubek ? Zdá se mi , že jsme se ve svislém směru ještě daleko nedostali .

Z čeho tak soudíš ?

Kdybychom vnikli hluboko do nitra zemské kůry , musila by tu být větší teplota .

Podle tvého způsobu uvažování , řekl strýc . A kolik teploměr ukazuje ?

Sotva patnáct stupňů , což znamená zvýšení od začátku cesty jen o deset stupňů .

A co z toho ?

Mám svůj závěr . Podle nejpřesnějších pozorování stoupá teplota uvnitř zeměkoule na každých sto stop o jeden stupeň . Některé místní podmínky mohou ovšem tento jev pozměnit . Tak v Jakutsku na Sibiři bylo zjištěno stoupnutí o jeden stupeň už na šestatřicet stop . Jistě to závisí na tepelné vodivosti skal . Dodal bych ještě , že v sousedství vyhaslých sopek a v rule bylo naměřeno stoupnutí o jeden stupeň na každých sto pětadvacet stop . Držme se posledního , pro nás nejpříznivějšího zjištění a počítejme ! .

Jen počítej , chlapče !

Nic snadnějšího , řekl jsem a počal jsem psát čísla do svého zápisníku .

Devětkrát sto pětadvacet stop je tisíc sto pětadvacet stop hloubky .

Docela správně .

Nuže…

Nuže , podle mých pozorování jsme dosáhli hloubky deseti tisíc stop pod hladinou moře .

Je to možné ?

 ,Ano . Jinak už čísla nejsou čísla .

Profesorův výpočet byl přesný . Překonali jsme o šest tisíc stop největší hloubku dosaženou člověkem v tyrolských dolech u Kitzbühelu a v Příbrami v Čechách .

Ale teplota , která tu měla dosáhnout jedenaosmdesáti stupňů , byla sotva patnáct stupňů . To byl důvod ke zvláštnímu zamyšlení .





HROZÍ NÁM NEDOSTATEK VODY

Nazítří , dne 30 . června , jsme pokračovali od šesti hodin v sestupu .

Šli jsme stále stejnou lávovou galerií jako přirozenou chodbou mírného sklonu , jaké ve starých domech nahrazují dosud schodiště . Tak tomu bylo až do dvanácti hodin sedmnácti minut , přesně do chvíle , kdy jsme došli Hanse , který se právě zastavil .

Ach , zvolal strýc , došli jsme na konec chodby . Rozhlédl jsem se . Byli jsme uprostřed prostranství , z něhož vycházely dvě cesty , obě temné a úzké . Kterou z nich se máme pustit ? To byla nesnadná otázka .

Strýc však nechtěl přede mnou a před vůdcem váhat . Ukázal na východní tunel , a tak jsme do něho všichni tři vkročili .

Ostatně každé váhání před dvojí cestou by se bylo prodloužilo donekonečna , protože volbu jedné nebo druhé cesty nepomáhalo nám určit žádné znamení . Bylo nutné svěřit se naprosté náhodě .

Svah nové chodby byl sotva znatelný a její úseky velmi nestejné , častokrát se před námi objevovaly řady oblouků jako žebroví gotické katedrály . Středověcí umělci by tady byli mohli studovat všechny tvary této kostelní architektury , která má jako hlavní znak lomený oblouk . O půl míle dál jsme krčili hlavy pod sníženými oblouky slohu románského . Mohutné pilíře tam vrůstaly do skalního masívu v klenbovém převisu .

Na jiných místech ustupovalo toto uspořádání nízkým základům , podobným bobřím stavbám , kde jsme museli proklouzávat a šplhat úzkými chodbičkami .

Teplota se držela na snesitelné výši . Bezděčně jsem myslel na její stav v době , kdy Sneffelsem chrlená láva se hrnula touto cestou , dnes tak klidnou .

Představoval jsem si , jak se dravý proud tříští v záhybech chodby a jak se v tomto úzkém prostoru hromadí přehřáté páry .

Doufám , že tu starou sopku nenapadne pokračovat v odložených rozmarech , pomyslel jsem si .

Se svými úvahami jsem se ovšem strýci Liddenbrockovi nesvěřil . Nebyl by je pochopil . Jeho jedinou myšlenkou byla cesta vpřed . Šel , klopýtal i klouzal s přesvědčením , že přes to vše je lepší všechno obdivovat .

V šest hodin večer po nepříliš namáhavé cestě jsme pronikli o dvě míle k jihu , ale sotva o čtvrt míle do hloubky .

Strýc dal znamení k odpočinku . Bez dlouhých řečí jsme se najedli a bez přílišného přemýšlení usnuli .

Naše přípravy k přenocování byly velmi prosté . Jedinou naší spací potřebou byla přikrývka , do níž jsme se zabalili . Nemuseli jsme se bát ani zimy , ani nepříjemné návštěvy . Cestovatelé , kteří proniknou do afrických pouští nebo do nitra novosvětských pralesů , musí v hodinách spánku postupně hlídat . Tady však byla naprostá samota a dokonalé bezpečí . Nemusili jsme se bát ničeho nebezpečného ; ani divochů , ani šelem .

Ráno jsme se probudili svěží a odpočatí . Pokračovali jsme v cestě . Stejně jako včera jsme sledovali lávový proud . Složení půdy , kterou proud procházel , nebylo však možné určit . Místo aby náš tunel pronikal do zemského nitra , držel se stále ve vodorovném směru . Dokonce se mi zdálo , že trochu stoupá k zemskému povrchu . Toto uspořádání bylo k desáté hodině už tak zřejmé , že jsem musel jít pomaleji .

Tak co je , Axele ? ptal se netrpělivě profesor .

Už nemohu , odpověděl jsem .

Cože ? Po tříhodinové procházce tak snadnou cestou ?

Neříkám , že nesnadnou , ale určitě únavnou .

Jak to , když jsme jen sestupovali ?

A vystupovali , dovolíte-li .

Vystupovali ? řekl strýc a pokrčil rameny .

Určitě . Už půl hodiny se sklon mění a půjde-li to tak dál , octneme se určitě zas na Islandu .

Profesor zavrtěl hlavou jako někdo , kdo se nechce dát přesvědčit . Pokoušel jsem se pokračovat v hovoru . Neodpověděl mi však a dal znamení k odchodu .

Viděl jsem , že jeho mlčení je projevem velmi špatné nálady .

Přesto jsem se chopil odvážně svého zavazadla a sledoval jsem rychle Hanse , který strýce předešel . Nechtěl jsem zůstávat příliš pozadu . Staral jsem se hlavně o to , abych neztrácel své společníky z dohledu . Chvěl jsem se při představě , že bych v hlubinách tohoto bludiště zabloudil .

Stoupající cesta byla stále obtížnější . Utěšovalo mě však , že se blížíme k zemskému povrchu . To byla má naděje . A každý krok ji ve mně utužoval .

V poledne se vzhled stěn naší chodby změnil . Poznal jsem to podle slabšího odrazu elektrického světla od stěn . Lávový povlak ustoupil holé skále . Masív se skládal ze šikmých vrstev , uspořádaných někde až kolmo . Octli jsme se uprostřed přechodné doby silurského útvaru .

To je jasné , zvolal jsem . Vodní usazeniny vytvořily v druhohorách tyto břidlice , vápence a pískovce . Obracíme se zády k žulovému masívu . Podobáme se lidem z Hamburku , kteří se vydávají do Lübecku po cestě do Hannoveru . Měl jsem si své úvahy nechat pro sebe . Ale mé geologické zanícení zvítězilo nad opatrností . Strýc Liddenbrock můj výrok zaslechl .

Co to povídáš ? ptal se .

Hleďte , odpověděl jsem a ukázal jsem na sled různých pískovců i vápenců a na první příznaky břidlicových vrstev .

Nu a co je ?

Dostali jsme se do období , v němž se objevily první rostliny a první živočichové .

Myslíš ?

Jen se podívejte , pozorujte a zkoumejte ! Přinutil jsem profesora , že si posvítil na stěny chodby lampou . Cekal jsem od něho nějaké vyjádření . Ani ho to nenapadlo . Šel bez jediného slova dál .

Pochopil mě nebo ne ? Nechtěl si snad ze strýcovské i vědecké ješitnosti přiznat , že omylem zvolil nepravý tunel ? Nebude trvat na prozkoumání této chodby až do konce ? Bylo jasné , že jsme opustili lávový proud a že tato cesta nemůže vést do ohnivého nitra Sneffelsu .

A přesto mi napadlo , zda nepřikládám změně terénu příliš velkou důležitost . Nezmýlil jsem se spíš já ? Procházíme skutečně skalními vrstvami nad žulovým masívem ?

Mám-li pravdu , pomyslil jsem si , musím tu najít zbytky nějakých dávných rostlin .

Neudělal jsem ani sto kroků , když se před mýma očima objevily nepopiratelné důkazy . A muselo se to stát , protože v silurském útvaru žilo v mořích přes patnáct set živočišných a rostlinných druhů . Mé nohy , zvyklé dosud na tvrdou lávovou půdu , narazily náhle na prach rostlinných zbytků a lastur . Na stěnách jsem spatřil zřetelné otisky chaluh a plavuní . I profesor Liddenbrock to musel poznat . Myslím však , že raději zavřel oči a pokračoval v cestě .

Byla v tom bezmezná umíněnost . Nevydržel jsem to už . Sebral jsem několik dokonale zachovalých lastur , které patřily živočichu velmi podobnému dnešním svinkám . Dostihl jsem strýce a řekl jsem mu :

Hleďte !

Nua ? odpověděl mi klidně .

Je to krunýř korýše z vyhynulého rodu trilobitů . Nic jiného .

Ale nevyvozujete z toho…

To , co z toho vyvozuješ ty ? Zajisté . Opravdu . Opustili jsme žulové vrstvy a lávovou cestu . Je možné , že jsem se zmýlil . Ale o svém omylu budu přesvědčen teprve tehdy , až dosáhneme konce této chodby .

Jednáte zcela správně , strýčku , a já bych s vámi plně souhlasil , kdybychom se nemusili bát stále rostoucího nebezpečí .

Jakého ?

Nedostatku vody .

Nuže , Axele , odměříme si přesné denní dávky .





UHELNÉ SLOJE

Bylo opravdu nutné vodu dávkovat . Naše zásoby nám mohly vydržet nejvýš tři dny . To jsem zjistil večer při večeři . A nejmrzutější vyhlídkou byla naše malá naděje na objev nějakého pramene v terénu z prvohor .

Po celý další den rozvíjela před námi chodba svá nekonečná loubí . Kráčeli jsme téměř beze slova . Hansova mlčenlivost nás nakazila .

Cesta nestoupala , aspoň ne nějak znatelně . Místy se mi dokonce zdálo , že klesá . Ale tato snaha , ostatně nevýrazná , nemohla profesora uklidnit , protože složení vrstev se neměnilo , naopak ještě ustálilo .

Břidlice , vápence a staré červené pískovce stěn jiskřily v elektrickém světle .

Mohli jsme si myslet , že jsme v odkrytých vrstvách uprostřed Devonshiru , který dal jméno devonskému útvaru . Druhy nádherných mramorů pokrývaly stěny .

Některé byly achátově šedé s výraznými bílými nitkami , jiné tmavě růžové nebo žluté s rudými Skvrnami . O trochu dál byly ukázky červeně a hnědě skvrnitých mramorů , na nichž vystupovaly živé barvy vápence .

Ve většině mramorů byly otisky dávných živočichů . Ale od včerejška učinilo tvorstvo zřetelný pokrok . Místo pradávných trilobitů jsme spatřili zbytky mnohem dokonalejších řádů . Mezi nimi byly i ryby z čeledi jeseterovitých a z čeledi Sauropteridae , u nichž by paleontologovo oko zjistilo první formy plazů . Devonské moře bylo oživeno velkým množstvím živočichů těchto druhů a usadilo je po tisících do skal tohoto nového útvaru .

Bylo zřejmé , že postupujeme po žebříčku živočišného života , jehož vrcholem je člověk . Ale profesor Liddenbrock si toho zdánlivě nevšímal .

Čekal na dvě věci . Buď se mu otevře pod nohama svislá šachta , nebo mu nějaká překážka zabrání v další cestě . Přišel však večer a jeho naděje se nesplnily .

Ve středu , po noci , v níž jsem počal pociťovat muka žízně , vnořila se naše malá skupina znovu do zákrutů chodby .

Po desetihodinové chůzi jsem zpozoroval , že odraz našich lamp na stěnách se podivně mění . Mramor , břidlice , vápence a pískovce stěn ustoupily tmavému a nelesklému povlaku . Namístě , kde se tunel velmi zúžil , opřel jsem se o stěnu .

Když jsem ruku odtáhl , viděl jsem , že je celá černá . Byli jsme v uhelné sloji !

Uhelné vrstvy ! zvolal jsem .

Doly bez havířů , odpověděl strýc .

Ach , kdo ví ?

Já to vím , namítl strýc suše . Jsem si jist , že tato chodba uhelnými vrstvami nebyla vyhloubena lidskou rukou . Nezáleží však na tom , zda to je nebo není dílo přírody . Přišla hodina večeře , a proto večeřme ! Hans připravil trochu jídla . Jedl jsem jen málo a vypil několik kapek vody své denní dávky . Poloprázdná vůdcova láhev – to bylo vše , co zbývalo k napojení tří mužů !

Po jídle si moji dva společníci lehli na přikrývku a našli ve spánku lék na svou únavu . Já však spát nemohl . Až do rána jsem počítal hodiny .

Ve čtvrtek v šest hodin ráno jsme vyrazili . Za dvacet minut jsme přišli do široké jeskyně . Tam jsem poznal , že tento uhelný důl nemohla prorazit lidská ruka . Klenba by byla m ušila být podepřena výdřevou . Takhle se držela jen holým zázrakem rovnováhy .

Jeskyně byla asi třicet metrů široká a padesát metrů dlouhá . Podlaha byla podzemním otřesem roztržena . Zemský masív nevydržel obrovský tlak a pukl .

Tak vznikla široká trhlina , do níž vnikli pozemští obyvatelé poprvé .

Celá historie kamenouhelného útvaru byla napsána do těchto temných stěn . Geolog by zde byl mohl lehce sledovat různé vývojové fáze . Uhelná ložiska byla oddělena pískovcovými vrstvami nebo souvislými hlinitými pásy , jakoby stlačenými vrstvami horními .

V onom věku , který předcházel druhohorám , pokryla se Země mohutnou vegetací působením horka a trvalé vlhkosti . Zeměkouli obklopovaly ze všech stran shluky par a zbavovaly ji tak slunečních paprsků .

Právě z toho vyplývá závěr , že vysokou teplotu nezpůsobilo Slunce . To snad ještě nebylo připraveno na svou životodárnou roli . Podnebí dosud neexistovala . Žhavé vedro se rozlévalo po celém povrchu Země , stejně na rovníku jako na pólech . Z čeho však pramenilo ? Z nitra Země !

Navzdory teoriím profesora Liddenbrocka planul v zemském nitru zuřivý oheň . Jeho účin se projevoval až v posledních vrstvách zemské kůry . Rostliny bez blahodárného vlivu slunce nekvetly ani nevoněly . Ale jejich kořeny čerpaly dravý život ze žhavé půdy prvních dnů Země .

Bylo tehdy málo stromů . Jen byliny , rozlehlé trávníky , kapradiny , plavuně a přesličky ; jen několik čeledí , ale tisíce druhů .

A právě z této přebujelé vegetace vznikly uhelné sloje . Dosud pružná zemská kůra podléhala pohybům tekuté hmoty , kterou v sobě uzavírala . Tím vznikly trhliny a časté sesuvy půdy . Rostliny byly strženy pod vodu a vytvořily tam pozoruhodné vrstvy . A tehdy zasáhly vlivy přírodní chemie . Na mořském dně vznikla ze spousty rostlin napřed rašelina . Ta pod vlivem plynů a teplem fermentace prodělala dokonalé zuhelnatění .

Tím došlo ke vzniku nesmírných uhelných vrstev , které těžba všech národů ani po dlouhá staletí nemohla vyčerpat .

Tyto úvahy mi probíhaly hlavou , když jsem zkoumal bohaté uhelné vrstvy uložené v této části zemského masívu . Ty zde nebudou patrně nikdy objeveny .

Těžba v tak hlubokých dolech by si vyžádala příliš vysoké náklady . A k čemu by to bylo ostatně dobré , když je uhlí rozseto v četných krajích při zemském povrchu ? Tyto vrstvy budou ještě v posledních hodinách světa ve stavu stejně nedotknutém jako dnes .

Kráčeli jsme však dál a snad jen já z malé skupiny jsem zapomínal na délku cesty pohroužením do geologických úvah . Teplota byla zřejmě stejná , jako když jsme procházeli lávou a břidlicemi . Jen můj čich zjistil velmi výrazný pach důlního plynu . Okamžitě jsem poznal , že je v chodbě velké množství tohoto nebezpečného plynu , jehož výbuch způsobuje často strašné katastrofy . Naštěstí jsme si svítili důmyslnými Ruhmkorffovými přístroji . Kdybychom nešťastnou náhodou zkoumali tuto chodbu s pochodní v ruce , byl by naši pouť ukončil strašný výbuch .

Cesta uhelnou slojí trvala až do večera . Strýc jen stěží krotil svou i netrpělivost , vyvolanou jednotvárně vodorovným směrem chodby . Tma , kterou světlo pronikalo sotva na dvacet kroků , nedovolovala nám odhadnout délku chodby .

Už jsem ji počal pokládat za nekonečnou . Náhle v šest hodin se před námi objevila příčná stěna . Vpravo , vlevo , nahoře i dole nebyl žádný průchod . Došli jsme na konec štoly .

Tím líp ! zvolal strýc . Aspoň vím , na čem jsem . Nejsme na Saknussemmově cestě a nezbývá nám než vrátit se zpět . Přenocujeme tady a do tří dnů budeme zas na místě , kde se chodby rozdělují .

Ano , řekl jsem , budeme-li mít ovšem dost sil .

A proč bychom neměli ?

Protože zítra nám dojde voda .

A odvaha taky ? řekl profesor s přísným pohledem .

Neodvážil jsem se odpovědět .





BEZ VODY

Nazítří jsme vyrazili za časného rána . Musili jsme si pospíšit , čekala nás třídenní cesta k jeskyni .

Nebudu čtenáře zatěžovat líčením útrap zpáteční cesty . Strýc je snášel se vztekem člověka , který se už necítí příliš silným , a Hans s odevzdaností své mírné povahy . Já se přiznávám , že jsem naříkal a ztrácel odvahu . Nedokázal jsem čelit nepřízni osudu .

Jak jsem předvídal , došla nám voda už na sklonku prvního dne . Naše zásoby tekutin se zmenšily jen na jalovcovou kořalku . Ale tento pekelný likér nám spaloval hrdla . Ani podívat jsem se na něj nemohl . Bylo dusivé vedro . Únava mě ochromovala . Několikrát bych byl málem bezmocně upadl . Musili jsme se zastavovat . Strýc i Islanďan mi pomáhali , jak mohli . Viděl jsem však , že i strýc už těžko bojuje s nesmírnou únavou a s mukami žízně .

Konečně v úterý 8 . července jsme se po rukou a po kolenou a napůl mrtví dovlekli ke spojení obou chodeb . Zůstal jsem tam bezvládně ležet na lávové půdě . Bylo deset hodin ráno .

Hans a strýc se opřeli o stěnu a pokoušeli se rozkousat několik sucharů . Z

mých okoralých rtů vycházely dlouhé steny . Pak jsem vysílením upadl do hlubokého spánku .

Za chvíli se ke mně přiblížil strýc a nadzdvihl mě .

Ubohý chlapče , šeptal s přízvukem skutečné soustrasti .

Jeho slova mě dojala . Nebyl jsem u divokého profesora na něhu zvyklý .

Vzal jsem jeho rozechvělé ruce do svých . Nechal si to líbit s pohledem upřeným do mých očí . Tekly mu slzy .

Viděl jsem , jak bere svou polní láhev zavěšenou u boku . K mému velkému překvapení mi ji přiložil ke rtům .

Pij ! řekl .

Slyšel jsem dobře ? Nezešílel strýc ? Díval jsem se na něho vytřeštěným zrakem . Nemohl jsem to pochopit .

Pij ! opakoval .

Zdvihl láhev a vlil mi její obsah do úst . Ach , jaká nekonečná rozkoš ! Doušek čerstvé vody smočil mé vyprahlé rty . Jediný doušek , ale stačil k udržení života , který už ze mne unikal . Poděkoval jsem strýci stiskem ruky . Ano , řekl , doušek vody ! Poslední , slyšíš ? Poslední ! Pečlivě jsem jej uschoval . Dvacetkrát , stokrát jsem musil vzdorovat strašné touze po napití . Ale přece jsem jej uchoval pro tebe , Axele .

Strýčku , šeptal jsem , zatímco se mi velké slzy valily z očí .

Ano , ubohý chlapče , věděl jsem , že po návratu do této jeskyně padneš polomrtvý na zem . Proto jsem schovával poslední kapku vody , abych tě přivedl k životu .

Děkuji , děkuji , zvolal jsem .

Ač jsem uhasil žízeň jen částečně , přece jsem nabyl trochu sil . Až dosud sevřené svaly hrdla se mi uvolnily . Rozpálené rty mi trochu vychladly . Mohl jsem mluvit .

A teď , řekl jsem , můžeme udělat jen jedno . Protože nemáme vodu , musíme se vrátit po svých stopách zpět .

Strýc se při těchto slovech bránil pohledu na mne . Sklonil hlavu a jeho oči se mi vyhýbaly .

Musíme zpět , zvolal jsem . Musíme vystoupit na Sneffels . Kéž máme sílu dostat se do kráteru !

Vrátit se ! řekl strýc , jako by odpovídal spíš sobě než mně .

Ano , vrátit se , a to okamžitě !

Nastalo dlouhé ticho .

Těch několik kapek vody ti tedy , Axele , nevrátilo odvahu a energii ? zeptal se mě strýc zvláštním tónem .

Odvahu ?

Jsi stále tak zkrušen jako předtím . Slyším od tebe jen slova zoufalství . S jakým člověkem jsem to hovořil a jaké plány si jeho odvážný duch ještě dělal ?

Cože , vy nechcete ?

Vzdát se této výpravy ve chvíli , kdy vše svědčí o možnosti jejího úspěchu ?

Nikdy !

Mám se tedy smířit se smrtí ?

Ne , Axele , ne ! Pojď ! Nepřeji si tvé smrti . Ať jde s tebou Hans ! Mne nechte samotného !

Opustit vás ?

Nech mě , říkám ti ! Já tu výpravu začal , já ji dovedu až do konce , nebo se nevrátím . Jdi , Axele , jdi !

Strýc mluvil v nejvyšším vzrušení . Jeho prve zněžnělý hlas opět hrozivě ztvrdl . S chmurnou energií bojoval proti nemožnému . Nechtěl jsem ho opustit na dně této propasti , ale pud sebezáchovy mě nutil k útěku .

Vůdce sledoval celou scénu se svou obvyklou lhostejností . A přece pochopil , co se mezi jeho dvěma společníky odehrává . Naše gesta jasně ukazovala různé cesty , na které se jeden druhého snažil zavést . Hans se však o věc vůbec nezajímal , ačkoliv šlo i o jeho život . Byl ochoten na znamení k návratu vyrazit zpět , nebo podle strýcovy vůle zůstat .

Jaká škoda , že jsem se s ním nemohl v takovéto chvíli dorozumět . Má slova , mé nářky , můj přízvuk by byly tuto chladnou povahu přesvědčily . Byl bych mu vysvětlil nebezpečí , o nichž neměl ani potuchy , byl bych ho hmatatelně přesvědčil . A oba dva bychom pak přemluvili tvrdohlavého strýce . Donutili bychom ho k návratu na vrchol Sneffelsu .

Přistoupil jsem k Hansovi . Sevřel jsem mu ruku . Ani se nehnul . Ukázal jsem mu na cestu do kráteru . Zůstal nehybný . Má zoufalá tvář prozrazovala všechna má utrpení . Islanďan však lehce zavrtěl hlavou a ukázal na strýce .

Master , řekl .

Pán ? zvolal jsem . Vůbec ne . Je to blázen ! Není pánem tvého života ! Musíme utéci ! Musíme ho odvést ! Slyšíš mě ? Rozumíš mi ? Vzal jsem Hanse za ruku . Chtěl jsem ho přinutit , aby vstal . Bojoval jsem s ním . Ale strýc zakročil .

Klid , Axele , klid ! řekl . Z tohoto netečného chlapíka nedostaneš nic . Poslyš , co ti navrhuji !

Založil jsem si ruce a podíval se zpříma na strýce .

Nedostatek vody je jediná překážka splnění mého úmyslu , řekl . Ve východní chodbě , vedoucí lávou , břidlicí a uhlím , jsme nenašli ani molekulu vody .

Je však možné , že budeme šťastnější , pustíme-li se chodbou západní . Zavrtěl jsem hlavou s výrazem naprosté pochybnosti .

Poslyš mě až do konce , pokračoval profesor zvýšeným hlasem . Zatímco jsi tu bez vlády ležel , prozkoumal jsem složení druhé chodby . Vede přímo do nitra Země a v několika hodinách nás zavede do žulového masívu . Tam najdeme bohaté prameny . Nasvědčuje tomu složení skal . A můj pud v souhlasu s logikou podpírá mé přesvědčení . Chci ti něco navrhnout . Když Kolumbus žádal svou posádku o tři dny k objevení nových zemí , jeho nemocní a vystrašení lidé žádosti vyhověli a Kolumbus objevil Nový svět . Já jako Kolumbus podzemní říše tě žádám o jediný den . Jestliže během té doby nepřijdeme na vodu , přísahám ti , že se vrátíme na zemský povrch .

Přes své podráždění jsem byl dojat těmito slovy i úsilím , které strýc vynaložil na takový proslov .

"Nuže , ať je tedy po vašem ," zvolal jsem . "Kéž byste byl za svou nadlidskou energii odměněn ! Máte jen několik hodin na pokoušení osudu . Vzhůru tedy !"





HOREČNÁ NOC

Sestup teď pokračoval novou chodbou . Hans kráčel jako obvykle vpředu .

Neudělali jsme ani sto kroků , když profesor osvítil dlouhou stěnu a zvolal :

Tohle je prahorní terén ! Jsme na správné cestě ! Pojďme ! Pojďme ! Když se Země v pradávných dobách zvolna ochlazovala , zmenšování jejího objemu způsobovalo v zemské kůře posuny , zlomy a trhliny . Naše chodba byla právě takovou trhlinou , kterou kdysi vytékala žhavá žula . Na tisíce jejích zákrutů vyvářelo v prahorních vrstvách opravdové bludiště .

Jak jsme sestupovali , jevil se nám sled prahorních vrstev stále zřetelněji .

Geologická věda pokládá prahorní masív za podklad nerostné zemské kůry a zjistila , že se skládá ze tří různých vrstev : z břidlice , z ruly a ze svoru . Tyto horniny spočívají na oné přepevné hornině , které se říká žula .

Žádný mineralog se nikdy neoctl v podmínkách tak úžasně vhodných ke studiu přírody přímo na místě . Vzorky vnitřní zemské struktury , které ani hlubinné sondy – pouhé hrubé stroje bez rozumu – nemohou vytáhnout na povrch , mohli jsme pozorovat vlastníma očima , dotýkat se jich vlastníma rukama .

Vrstvami břidlic , zbarvených krásnými odstíny zeleně , proplétala se kovová vlákna mědi a manganu se stopami zlata a platiny . Přemýšlel jsem o bohatství vloženém do nitra Země , o bohatství , z něhož se lidská chamtivost nebude nikdy těšit . Otřesy zemské kůry je v prvních dobách života Země pohřbily do takových hloubek , že ani motyka , ani špičák je nikdy nebudou moci vyrvat z jejich hrobu .

Po břidlicích se objevila rula vrstevnaté struktury , pozoruhodná především pravidelností a rovnoběžností vrstev . Pak následoval svor uspořádaný ve velkých plátech , výrazně jiskřících bílou slídou .

Světlo našich lamp se odráželo na malých ploškách skalnatého masívu a křížilo své paprsky ve všech úhlech , takže jsem si připadal , jako bych cestoval dutým diamantem , v němž se světlo láme tisícerými směry .

K šesté hodině večerní světelné hýření značně polevilo , ba skoro ustalo .

Krystalické stěny nabyly temného odstínu . Slída se mísila víc se živcem a s křemenem a vytvářela neobyčejně tvrdou horninu , která nese Čtyři poschodí zeměkoule , aniž se rozdrtila . Byli jsme zazděni v nesmírném žulovém vězení .

Bylo osm hodin večer . Vodu jsme stále neměli . Strašně jsem trpěl . Strýc kráčel vpředu . Nemínil se zastavovat . Napínal sluch , nezaslechne-li zurčení nějakého pramene . Nic .

Nohy mi už vypovídaly poslušnost . Vzdoroval jsem však útrapám , abych nenutil strýce k zastavení . Pro něho by to znamenalo zoufalou situaci , protože den už končil ; poslední den , na který měl ještě právo .

Nakonec mě síly opustily . Upadl jsem s výkřikem :

Pomoc ! Umírám !

Strýc se ke mně vrátil . Pozoroval mě se založenýma rukama . Pak mu z úst vyšla chmurná slova :

To je konec !

Zahlédl jsem ještě jeho gesto strašného hněvu a zavřel jsem oči .

Když jsem je otevřel , spatřil jsem oba své společníky ležet nehybně v přikrývkách . Spali ? Já sám jsem ani na okamžik neusnul . Příliš jsem trpěl , především myšlenkou , že má nemoc musí zůstat bez léku . V uších mi zněla poslední strýcova slova : To je konec ! Vždyť za tohoto oslabení jsme na návrat k zemskému povrchu nemohli ani pomyslit .

Nad námi bylo půldruhé míle zemské kůry ! Zdálo se mi , že mi ta hmota tlačí celou svou váhou na ramena . Cítil jsem , jak mě to drtí . Vyčerpával jsem se zuřivým úsilím obrátit se na svém žulovém loži .

Tak uplynulo několik hodin . Kolem nás vládlo hluboké ticho , ticho hrobu .

Jediný zvuk nepronikal těmito stěnami , z nichž nejtenčí byla jistě pět mil silná .

Ve svém otupěni jsem však náhle zaslechl jakýsi hluk . V tunelu byla tma .

Rozhlédl jsem se pozorněji . Zdálo se mi , že vidím Islanďana s lampou v ruce od-cházet .

Proč jde pryč ? Že by nás opustil ? Strýc spal . Chtěl jsem křičet . Ale suchými rty mi neprošel ani hlásek . Nastala hluboká tma a v ní utichl i poslední zvuk .

Hans nás opouští ! vykřikl jsem . Hansi ! Hansi ! Volal jsem však ta slova jen v duchu . Daleko se nedonesla . Ale po prvním záchvěvu hrůzy jsem se hanbil za své podezření vůči muži , v jehož chování nebylo až dosud nic podezřelého . Jeho odchod nemohl být útěkem . Místo aby stoupal galerií vzhůru , scházel dolů . Zlé úmysly by ho přece vedly nahoru . Tyto úvahy mě trochu uklidnily . Napadlo mi něco jiného . Klidného Hanse mohl vyrvat ze spánku jen nějaký vážný důvod . Nevydal se sám na průzkum ? Nezaslechl v tiché noci nějaký šumot , který jsem já nevnímal ?





VODA

Po celou hodinu jsem si v umdlévajícím mozku představoval všechny možné důvody , které přinutily klidného lovce k jednání . Hlavou se mi honily nejšíle-nější myšlenky . Myslil jsem už , že se z toho zblázním .

Ale v hloubi propasti se konečně ozval zvuk kroků . Hans vystupoval nahoru . Po stěnách se plížilo nejasné světlo a náhle se vyhouplo z ústí chodby . Hans se objevil .

Přistoupil ke strýci , položil mu ruku na rameno a jemně ho vzbudil . Strýc vstal .

Co je ? ptal se .

Vatten , odpověděl lovec .

Musím věřit , že působením krutých bolestí se člověk stává polyglotem . Neznal jsem ani slovo dánsky , a přece jsem pudově vůdcově slovu porozuměl .

Voda ! Voda ! vykřikl jsem a zatleskal v nesmyslném gestu .

Voda ! opakoval strýc . Hvar ? ptal se Islanďana .

Nedat , odpověděl Hans .

Kde ? Dole ? Pochopil jsem vše . Popadl jsem lovce za ruku a tiskl ji , zatím-co on na mne hleděl docela klidně .

Přípravy k cestě netrvaly dlouho . Brzy jsme sestupovali chodbou , jejíž dno klesalo o půl metru na půldruhého metru .

Za hodinu jsme zřetelně zaslechli v žulových stěnách nezvyklý zvuk , jakési temné hučení jako vzdálené hřmění . Když jsme po první půlhodině chůze nena-razili na žádný pramen , cítil jsem , jak se mě znovu zmocňuje úzkost . Ale strýc mi původ onoho zvuku vysvětlil .

Hans se nemýlil , řekl . To , co tu slyšíš , je hukot bystřiny .

Bystřiny ? zvolal jsem .

Nelze o tom pochybovat . Kolem nás proudí podzemní řeka . Zrychlili jsme krok , povzbuzeni novou nadějí . Únavu jsem už necítil . Jen pouhé šumění vody mě osvěžilo . Bystřina , tekoucí dosud nad našimi hlavami , valila se nyní v levé stěně hučivými skoky . Kladl jsem často ruku na skálu s nadě-

jí , že najdu stopy vlhkosti a prosakování . Marně však .

Uplynula další půlhodina . Ušli jsme další půl míle .

Teď už bylo jasné , že lovec za své nepřítomnosti nemohl svůj průzkum dovést až sem . Veden zvláštním pudem horalů , citlivých na vlhkost , vycítil bystřinu i skrze skálu , ale vzácnou tekutinu určitě nespatřil ; byl by už uhasil vlastní žízeň .

Brzy jsme zjistili , že půjdeme-li dál , budeme se od bystřiny vzdalovat . Její hukot slábl .

Vrátili jsme se . Hans se zastavil právě na místě , kde se zdála bystřina nejblíž .

Sedl jsem si u stěny , za níž na tři čtvrtě metru ode mne se valila s nesmírnou prudkostí podzemní řeka . Ale žulová stěna nás stále od ní oddělovala .

Bez uvažování , bez přemýšlení o prostředku , jak si opatřit vodu , podlehl jsem zas prvnímu náporu zoufalství .

Hans se na mne podíval a mně se zdálo , že se mu na rtech objevil úsměv .

Vstal a vzal si lampu . Sel jsem za ním . Zamířil ke stěně . Díval jsem se , co dělá . Přiložil ucho k suché skále a s neustálým pečlivým nasloucháním zvolna postupoval . Pochopil jsem , že hledá přesné místo , kde se bystřina ozývá nejsilněji .

Našel je v levé postranní stěně asi metr nad zemí .

Byl jsem nesmírně vzrušen . Netroufal jsem si hádat , co lovec udělá . Ale musil jsem to pochopit , blahopřát mu a zavalit ho díky , když se chopil špičáku , aby se pustil přímo do skály .

Zachráněni ! Zachráněni ! vykřikl jsem .

Ano , opakoval strýc nadšeně . Hans má pravdu ! Věru , statečný chlapík !

My bychom na to nepřišli .

To rád věřím . Tento prostředek by nás byl přes svou prostotu nenapadl .

Není však nic nebezpečnějšího než použít v této části zemské kůry špičáku . Co když dojde k závalu , který nás rozdrtí ? Co když nás zaplaví bystřina , vyrazí-li ze skály ? Nebyly to nijak přehnané obavy . Ale ani nebezpečí závalu nebo zaplavení nás nemohlo zastavit . Měli jsme takovou žízeň , že bychom se kvůli vodě prokopali i do lůna oceánu . Hans se dal do práce , kterou bychom byli ani strýc , ani já , nedokázali . Puzeni netrpělivostí , byli bychom prudkými ranami skálu roztříštili .

Vůdce zvolna skálu ohledal mnoha opakovanými slabšími údery a vytesal v ní otvor jen na patnáct centimetrů široký . Slyšel jsem , jak hukot bystřiny sílí , a zdálo se mi , že blahodárná voda už zaplavuje mé vyprahlé rty .

Špičák brzy vnikl na šedesát centimetrů hluboko do žuly . Práce už trvala přes hodinu . Hořel jsem netrpělivostí . Strýc už chtěl použít důraznějšího prostředku . Jen stěží jsem ho zadržel . Chápal se už špičáku , když se náhle ozval ostrý sykot . Ze skály vyrazil proud vody a rozstříkl se na protější stěně .

Nárazem téměř povalený Hans vyrazil bolestný výkřik . Pochopil jsem příčinu , když jsem vložil ruku do tekutého proudu . Také já jsem prudce vykřikl . Byl to pramen horké vody !

Voda sto stupňů teplá ! zvolal jsem .

Však ona se ochladí , odpověděl strýc .

Chodba se naplnila párou , zatímco voda vytvořila potok a ztrácela se v podzemních zákrutech . Brzy nato jsme mohli pozřít první doušek .

Jaká rozkoš ! Jak nesrovnatelná slast ! Co to bylo za vodu ? Odkud vytékala ?

Nezáleželo na tom . Byla to prostě voda , a ač byla dosud horká , vrátila nám unikající už život . Bez ochutnávání jsme neustále pili .

Po minutě plné rozkoše jsem zvolal :

Ale je to železitá voda !

Výborná pro žaludek , odpověděl strýc , s vysokým minerálním obsahem .

Tohle je cesta , která se vyrovná cestě do Spaa nebo do Teplic .

Ach , jak je dobrá !

Rád věřím ! Voda čerpaná dvě míle pod zemským povrchem ! Má sice příchuť inkoustu , ale docela příjemnou . Hans nám tady opatřil báječný pramen !

Navrhuji proto , abychom potok , který tu vznikl , nazvali jeho jménem .

Souhlasím ! zvolal jsem .

A jméno Hansův potok bylo okamžitě přijato .

Hans tím nijak nezpychl . Když se skromně osvěžil , opřel se s obvyklým klidem v rohu chodby .

A teď , řekl jsem , bychom neměli nechat pramen vytéci .

Proč ? ptal se strýc . Myslím , že je nevyčerpatelný .

Na tom nezáleží . Naplňme si láhve i měch a pokusme se pak výtok ucpat . Má rada byla přijata . Hans se s pomocí úlomků kamene a kousků koudele pokoušel ucpat otvor ve stěně . Nebylo to nic snadného . Opařil si ruce a práce se mu nedařila . Tlak vody byl příliš silný . Naše námaha byla marná .

 ,Je zřejmé , že má-li zde vodní sloupec výšku dvaatřiceti tisíc stop , má tlak tisíc atmosfér . Ale něco mi napadá .

Co ?

Proč bychom měli tak umíněně trvat na ucpání té díry ?

Ale vždyť…

Octl jsem se na rozpacích , neznaje pravý důvod .

Víme snad , že budeme moci své láhve zase naplnit až je vyprázdníme ?

To jistě ne .

Nuže , nechme tu vodu vytékat ! Poteče přirozeně dolů a povede ty , kdo se v ní budou cestou osvěžovat .

To je výborný nápad ! zvolal jsem . S tímto potokem jako s průvodcem odstraníme všechny důvody neúspěchu .

Začínáš tomu rozumět , chlapče , řekl se smíchem profesor .

Něco lepšího , strýčku ! Už tomu rozumím .

Okamžik ještě ! Začneme několikahodinovým odpočinkem ! Opravdu jsem zapomněl , že je noc . Chronometr mi to připomněl . Brzy jsme všichni dostatečně posíleni a osvěženi upadli do hlubokého spánku .





HANSŮV POTOK

Nazítří jsme už zapomněli na prožité útrapy . Především mě udivilo , že už nemáme žízeň , a ptal jsem se sám sebe proč . Starost o odpověď si vzal potůček , který mi tekl u nohou .

Nasnídali jsme se a napili výborné železité vody . Byl jsem plně posílen a odhodlán jít dál . Proč by neměl mít úspěch člověk tak sebejistý jako strýc , s vůdcem tak důmyslným jako Hans a se synovcem tak odhodlaným jako já ? Takové myšlenky mi vířily hlavou . Kdyby mi byl někdo navrhl návrat do Sneffelsu , byl bych to s rozhořčením odmítl . Naštěstí teď šlo jen o sestup dolů .

Pojďme ! zvolal jsem , probouzeje svým nadšeným hlasem staré ozvěny zeměkoule .

Na novou cestu jsme vyrazili ve čtvrtek v osm hodin ráno . Žulová chodba se stáčela klikatými zákruty s nečekanými ohyby jako spletité bludiště . Ale její hlavní směr byl stále celkem jihovýchodní . Strýc nepřestával pečlivě pozorovat busolu , aby si mohl zaznamenávat ušlou cestu .

Chodba pokračovala téměř vodorovně , s klesáním nejvýš dvou palců na sáh . Potok tekl s klidným šumotem pod našima nohama . Napadlo mi přirovnat ho k dobrému skřítkovi , který nás vede zeměkoulí . V duchu jsem hladil vodní vílu , která doprovázela naše kroky svým zpěvem . Má dobrá nálada se ráda obra-cela k mytologickým představám .

Strýc však vodorovné chodbě zlořečil . Byl vyložený přívrženec svislosti .

Takto se cesta nekonečně prodlužovala . Říkal , že jdeme po přeponě . Neměli jsme však jinou volbu , a pokud jsme postupovali – byť i sebepomaleji – ke středu Země , nemohli jsme si stěžovat .

Svah chodby se ostatně místy zvětšoval . Naše vodní víla pak sténavě klopýtala a my jsme s ní pronikali stále hlouběji .

Celkem jsme prvního a druhého dne urazili velký kus vodorovné a poměrně málo svislé cesty .

Ve čtvrtek 10 . července večer musili jsme být podle našeho odhadu třicet mil jižně od Reykjavíku a v hloubce dvou a půl míle .

Pod nohama se nám otevřela strašná propast . Strýc se neubránil nadšenému zatleskání , když prozkoumal strmost jejích stěn .

Tahle nás dovede daleko ! zvolal . A docela lehce , protože výstupky skal tu tvoří opravdové schodiště .

Hans připravil lana tak , aby nedošlo k žádné nehodě . Sestup začal . Neodvažuji se říkat , že byl nebezpečný , protože jsme si na toto tělesné cvičení už zvykli .

Šachta byla vlastně jen úzká puklina v masívu . Vznikla jistě smrštěním zemské kůry v dobách jejího ochlazování . Jestliže dříve sloužila jako cesta sopečných hmot chrlených Sneffelsem , pak mi bylo divné , že tu láva nezanechala žádné stopy . Sestupovali jsme po jakési otáčivé šroubovici , která vypadala jako dílo lidských rukou .

Každou čtvrthodinu jsme se musili zastavit k nezbytnému odpočinku , abychom vrátili svým kotníkům pružnost . Usedali jsme se spuštěnýma nohama na některý z výstupků , jedli , hovořili a u potoka se pak napili . Je samozřejmé , že v této šachtě se Hansův potok měnil v kaskády , ovsem na újmu svého objemu . Ale k uhašení naší žízně stále stačil . Ostatně v místech s malým spádem se měnil zas v klidný tok . Svým spěchem a netrpělivostí mi připomínal strýce , kdežto na mírném svahu měl zas klid islandského vůdce .

Dne 11 . a 12 . července jsme stále postupovali spirálou trhliny a vnikli skoro na dvě míle pod mořskou hladinu . Ale 13 . července k poledni se trhlina stočila k jihovýchodu mnohem mírněji , asi pod úhlem pětačtyřiceti stupňů .

Cesta teď byla snadnější , ale velmi jednotvárná . A nemohlo tomu být jinak .

Náš pochod nemohl být zpestřen žádnými výhledy do kraje .

Konečně v úterý 15 . července jsme byli sedm mil pod zemským povrchem , asi padesát mil od Sneffelsu . Ač jsme byli hodně unaveni , naše zdraví bylo v uspokojivém stavu ; cestovní lékárničky jsme se dosud nedotkli .

Strýc hodinu za hodinou zaznamenával údaje busoly , chronometru , tlakoměru a teploměru . Zjištěná měření Později zveřejnil ve vědeckém pojednání o své cestě . Naše postavení mohl určovat celkem snadno . Když mi řekl , že jsme urazili horizontálně vzdálenost padesáti mil , nemohl jsem se ubránit výkřiku údivu .

Co je ? ptal se mě strýc .

I nic . Jen o něčem uvažuji .

O čem , chlapče ?

O tom , že jsou-li vaše výpočty správné , nejsme už pod Islandem .

Myslíš ?

O tom se můžeme lehce přesvědčit .

Přenesl jsem údaje kompasu na mapu .

Nemýlil jsem se , řekl jsem . Překročili jsme Portlandský mys a těch padesát mil jihovýchodním směrem nás přivedlo na širé moře .

Pod širé moře , opravil mě strýc a zamnul si ruce .

Správně , zvolal jsem . Oceán se rozkládá nad našimi hlavami .

To je docela přirozené , Axele . Nejsou snad v Newcastlu uhelné doly , které se taky táhnou až pod moře ?

Profesor mohl pokládat naše postavení za docela prosté . Mne však nepřestávala tížit myšlenka , že se I procházím pod spoustami vod . A přece celkem málo I záleželo na tom , máme-li nad hlavami pláně a hory Islandu nebo vody Atlan-tiku . Žulový základ Země je přece pevný . Zvykl jsem si rychle i na tuto představu , protože brzy přímá , brzy klikatá chodba se svahy a zákruty stále klesala a vedla nás rychle do velkých hloubek .

Po čtyřech dnech , v sobotu 19 . července večer , přišli jsme do značně velké jeskyně . Strýc tam vyplatil Hansovi obvyklé týdenní tři rixdaly a rozhodl , že zít-

řejší den bude dnem odpočinku .





DALŠÍ PRONIKÁNÍ DO ZEMSKÉ KŮRY

Probudil jsem se v neděli ráno , tentokrát bez obvyklého spěchu a příprav na okamžitý odchod . Ač jsme byli v hluboké propasti , bylo nám docela příjemně .

Na život troglodytů jsme si ostatně už zvykli . Já jsem už nemyslel na slunce , na hvězdy , na měsíc , na stromy , na domy , na města a na všechny ty pozemské zbytečnosti , z nichž si pozemšťané udělali nezbytnosti . Teď jsme byli pravěcí lidé a dívali jsme se na tyto zázraky s pohrdáním . Jeskyně tvořila velký sál . Po žulovém podkladu tekl tiše náš věrný potok . V této vzdálenosti od pramene neměla už jeho voda původní teplotu a dala se bez obtíží pít .

Po snídani chtěl profesor věnovat několik hodin uspořádávání svých každodenních poznámek .

Především si přesně propočítám naši polohu , řekl . Chci po návratu nakreslit mapu naší cesty , jakýsi svislý průřez zeměkoulí , který ukáže celý průběh našeho postupu .

To bude velmi zajímavé , strýčku . Ale budou vaše pozorování dostatečně přesná ?

Ano . Zapsal jsem si pečlivě všechny úhly a sklony . Jsem si jist , že jsem se nezmýlil . Napřed zjistíme , kde jsme . Vezmi si busolu a podívej se , jaký směr ukazuje .

Pohlédl jsem pozorně na přístroj a po pečlivém zkoumání jsem odpověděl :

Východojihovýchod .

Dobrá , řekl profesor , poznamenal si mé pozorování a rychle něco počítal .

Usuzuji z toho , řekl pak , že jsme od výchozího místa ušli pětaosmdesát mil .

Teď tedy cestujeme pod Atlantikem .

Zajisté .

V této chvíli se na něm třeba právě rozpoutala bouře a nad našimi hlavami zmítají vlny a vichřice mnoha loďmi .

To je možné .

A velryby narážejí ocasy na stěny našeho vězení .

Buď klidný , Axele . Nedokážou je rozbít . Vraťme se však k našim výpočtům ! Jsme pětaosmdesát mil jihovýchodně od paty Sneffelsu . A podle svých dřívějších poznámek předpokládám , že v hloubce šestnácti mil ,

Šestnáct mil ! zvolal jsem .

Určitě .

Věda však říká , že to je spodní hranice zemské kůry .

Neříkám , že ne .

Ale pak podle zákona o zvyšování teploty mělo by tu být tisíc pět set stupňů !

To by mělo , chlapče .

Pak by se všechna tahle žula nemohla udržet v pevném stavu a roztavila by se .

Vidíš však , že tomu tak není a že fakta jako obvykle vyvracejí všechny teorie .

Jsem nucen s tím souhlasit , ale udivuje mě to .

Kolik ukazuje teploměr ?

Dvacet sedm stupňů a šest desetin .

Chybí tedy ještě tisíc čtyři sta dvaasedmdesát stupňů a čtyři desetiny , aby měli vědci pravdu . Bud je tedy pravidelné stoupání teploty omyl , nebo se Humphry Davy nemýlil , nebo jsem mu neměl věřit . Co tomu říkáš ?

Nic .

Ve skutečnosti jsem měl na mysli mnoho věcí . Rozhodně jsem neuznával Davyho teorii a trval jsem na vnitřním teple , ač jsem jeho účinky nemohl pocítit .

Raději bych byl opravdu připustil , že tato chodba ve vyhaslé sopce , potažená izolačním lávovým povlakem , nedovolí teplu proniknout stěnami dovnitř .

Aniž jsem hledal nové důvody , spokojil jsem se s tím , že jsem vzal naši situaci prostě na vědomí .

Strýčku , pokračoval jsem , pokládám vaše výpočty za přesné , ale dovolte mi vyvodit z nich závěr .

Posluž si , chlapče , podle libosti .

Na místě , kam jsme se dostali , v zeměpisné šířce Islandu , měří zemský poloměr téměř tisíc pět set třiaosmdesát mil .

Přesně tisíc pět set třiaosmdesát a jednu třetinu míle .

Zaokrouhleme to na tisíc šest set mil ! Z tisíce šesti set mil jsme jich už urazili dvanáct .

Jak říkáš .

A to za cenu šikmého sestupu v délce pětaosmdesáti mil .

Správně .

A asi za dvacet dní .

Ano , za dvacet dní .

Ale šestnáct mil je setina zemského poloměru . Půjde-li to tak dál , budeme k sestupu potřebovat dva tisíce dní , tedy skoro pět a půl roku ! Profesor neodpověděl .

A to nepočítám s tím , že je-li svislý sestup šestnáct mil dlouhý podmíněn vodorovným postupem o osmdesát mil , bude to znamenat postup o osm tisíc mil k jihovýchodu , přičemž za velmi dlouhou dobu vyjdeme na některém bodu zemského povrchu , aniž jsme dosáhli středu Země !

Jdi k čertu se svými výpočty ! odpověděl mi strýc se zlostným gestem . K

čertu s tvými domněnkami ! Oč se opírají ? Kdo ti řekl , že tato chodba nevede přímo k našemu cíli ? Máme už ostatně předchůdce . Co tu dělám já , dělal už jiný přede mnou , a kde měl úspěch on , budu úspěšný i já !

To doufám . Ale je mi snad dovoleno…

Je ti dovoleno mlčet , Axele , chceš-li uvažovat takto . Viděl jsem , že pod kůží strýčka mi hrozí strašný profesor a vzal jsem si jeho výstrahu k srdci .

A nyní se podívej na tlakoměr ! pokračoval strýc . Kolik ukazuje ?

Pozoruhodný tlak .

Dobře . Vidíš , že pozvolným klesáním jsme si postupně zvykli na hustotu zdejšího vzduchu a nijak tím netrpíme .

Opravdu ne , až na trochu bolesti v uších .

To nic není . A můžeme tuhle nevolnost zahnat tím , že budeme rychleji dýchat .

Opravdu , řekl jsem , rozhodnut neprotivit se strýci v ničem . Ostatně pocit ponoření do hustšího prostředí je opravdu příjemný . Všiml jste si , s jakou silou se v něm nese zvuk ?

Zajisté . I hluchý by tady nakonec báječně slyšel .

Ale hustota vzduchu bude určitě ještě stoupat .

Ano , podle dosud přesně neurčeného zákona . Je totiž pravda , že velikost tíže se s naším sestupem zmenšuje . Víš přece , že její vliv je největší na zemském povrchu a že předměty ve středu Země už neváží nic .

To vím , ale řekněte mi , zda vzduch nenabude nakonec hustoty vody .

Jistě . A sice pod tlakem sedmi set deseti atmosfér .

A co ještě níž ?

Níž tlak ještě vzroste .

Jak budeme potom sestupovat ?

Naplníme si kapsy kamením .

Vy máte , strýčku , odpověď na všecko .

Dál jsem se už na pole domněnek neodvažoval , protože bych byl mohl narazit znovu na nějakou nemožnost , která by přivedla profesora k hněvivému výbuchu . Bylo přece jasné , že vzduch pod tlakem , který může dosáhnout až několika tisíc atmosfér , přejde nakonec do skupenství pevného . I když při-pustím , že by takovému tlaku mohla naše těla vzdorovat , musili bychom se bez ohledu na všechny možné úvahy zastavit .

Tento argument jsem však neuplatnil . Strýc by byl proti němu postavil své-

ho věčného Saknussemma , ač to byl důkaz bezcenný . I kdybychom pokládali Islanďanovu cestu za prokázanou , dala se proti tomu namítnout docela prostá věc .

V šestnáctém století nebyl dosud vynalezen ani barometr , ani tlakoměr .

Jak tedy mohl Saknussemm určit dosažení zemského středu ?

Nechal jsem si však tuto námitku pro sebe a čekal jsem na vývoj událostí .

Zbytek dne uplynul ve výpočtech a v hovorech . Neustále jsem souhlasil s profesorem Liddenbrockem a záviděl jsem Hansovi jeho dokonalou lhostejnost .

Nepátral po příčinách a následcích a šel slepě tam , kam ho osud vedl .





ZTRACEN V PODZEMÍ

Musím přiznat , že až dosud šlo všecko dobře a že jsem si nemohl na nic stěžovat . Jestliže průměr obtíží nevzroste , nebudeme se moci minout s cílem .

Jaká sláva potom ! Uvažoval jsem už skoro jako profesor Liddenbrock . Docela vážně . Nebylo to tím podivným prostředím , v němž jsme teď žili ? Snad .

Dalších několik dní nás zavedlo hluboko do zemského masívu prudšími svahy , z nichž některé byly až děsivě strmé . V některých dnech jsme ušli půldruhé až dvě míle ke středu Země . Za nebezpečných sestupů nám byl velmi užitečný Hans se svou úžasnou chladnokrevností . Netečný Islanďan nám sloužil s nepochopitelnou samozřejmostí . Jen díky jemu jsme zdolali nejednu překážku , přes niž bychom se byli sami nedostali .

Jeho mlčenlivost se dokonce den ze dne zvětšovala . Myslím dokonce , že přešla i na nás . Vnější podněty mají skutečně vliv na mozek . Kdo je uzavřen mezi čtyřmi stěnami , ztrácí nakonec schopnost spojovat představy se slovy . Mnoho vězňů bylo už oslabeno na duchu nebo zešílelo jen proto , že nemělo možnost procvičovat tyto schopnosti .

Po dva týdny od naší poslední rozmluvy nedošlo k žádné příhodě , která by stála za zmínku . Vzpomínám si však právem na jednu nesmírně vážnou událost .

Nemohu z ní zapomenout ani na nejmenší podrobnost .

Dne 7 . srpna nás stálý sestup přivedl do hloubky třiceti mil . To znamená , že jsme měli nad hlavami třicet mil skal , oceánů , pevnin a měst . Musili jsme být tehdy asi sto mil od Islandu .

Toho dne nás vedl tunel celkem mírným svahem .

Kráčel jsem vpředu . Strýc nesl jeden z Ruhmkorffových přístrojů , já druhý .

Cestou jsem si prohlížel žulové stěny .

Náhle jsem se otočil a zjistil jsem , že jsem sám .

Dobrá , pomyslil jsem si , šel jsem asi moc rychle a Hans se strýcem se cestou zdrželi . Musím jít za nimi . Cesta není naštěstí příliš strmá .

Vrátil jsem se . Šel jsem asi čtvrt hodiny . Rozhlížel jsem se . Nikde nikdo . Volal jsem . Žádná odpověď . Můj hlas se ztrácel v hlubinných ozvěnách , které vyvolával .

Počal jsem být znepokojen . Po těle mi přejelo zamrazení .

Jen klid ! řekl jsem si hlasitě . Vždyť své společníky určitě najdu . Nejsou tu přece dvě cesty ! A protože jsem byl vpředu , vrátím se zpět . Stoupal jsem asi půl hodiny . Naslouchal jsem , zdali mě někdo nevolá . Ve vzduchu tak hustém bych to slyšel na velkou dálku . V obrovské chodbě však vládlo úplné ticho .

Zastavil jsem se . Nemohl jsem věřit , že jsem sám . Mohl jsem snad zabloudit , ale nemohl jsem se ztratit . A zbloudilého lze vždycky najít .

Jen klid ! opakoval jsem si . Je tu přece jen jediná cesta , a protože po ní jdu , musím je najít . Stačí ještě o kousek vystoupit . Jestli ovšem nezapomněli , že jdu vpředu a nenapadlo je taky vrátit se zpět , když mě neviděli ! Nu , i v tomto případě je dohoním , pospíším-li si !

Opakoval jsem poslední větu nepříliš přesvědčivým tónem . Abych si vybavil představy tak prosté , trvalo mi to velmi dlouho .

Náhle jsem zapochyboval . Šel jsem opravdu vpředu ?

Jistě ! Hans předešel přece strýce a šel za mnou . Dokonce se na chvíli zastavil , aby si upravil náklad na zádech . I tato podrobnost mi vyvstala v paměti . Právě v oné chvíli jsem přece musel pokračovat v cestě .

Pak mi napadlo , že jsem určitě nemohl zabloudit . Měl jsem přece tímto bludištěm průvodce , který nemohl zklamat : svůj věrný potok ! Stačí mi jít vzhůru proti toku a musím nutně své společníky najít !

Tato úvaha mě povzbudila . Rozhodl jsem se neztrácet čas a vydat se znovu na cestu .

Jak jsem tehdy žehnal strýcově prozíravosti , že nedovolil lovci ucpat otvor proražený v žulové stěně ! Blahodárný pramen nás napřed během cesty napájel a nyní mě povede křivolakou cestou v zemské kůře .

Než jsem začal znovu stoupat , napadlo mi , že by bylo dobré trochu se omýt . Sklonil jsem se proto , abych si svlažil čelo v Hansově potoku .

Ale kdo popíše mé překvapení !

Narazil jsem na suchou , hrbolatou skálu . Pod nohama už žádný potok netekl !





BLOUDĚNÍ

Nemohu popsat své zoufalství . Žádné slovo lidské mluvy nedokáže vyjádřit mé pocity . Byl jsem zaživa pohřben s výhledem na smrt v mukách hladu a žízně .

Mechanicky jsem přejel horečnýma rukama po zemi . Jak se ta skála zdála suchá !

Ale jak jsem mohl opustit tok potůčku ? Opravdu tu nebyl ! Teď jsem pochopil ono podivné ticho , když jsem se zaposlouchal , zda k mému sluchu nedolehne volání mých společníků . Tedy ve chvíli , kdy jsem poprvé vkročil tak pošetile na nepravou cestu , nevšiml jsem si , že tam už potok není . Bylo mi jasné , že se přede mnou otevřela postranní chodba , zatímco Hansův potok sledoval jiný svah a vzdálil se s mými společníky do neznámých hlubin !

Jak se tam vrátit ? Stopy jsem přece žádné nezanechal . Mé nohy nedělaly v žule žádné otisky . Lámal jsem si hlavu řešením tohoto neřešitelného problému .

Má situace se dala vyjádřit jediným slovem : ztracen !

Ano , ztracen v hlubinách , které se mi zdály nezměřitelné . Těch třicet mil zemské kůry mi tížilo ramena strašnou váhou . Cítil jsem , že mě to drtí .

Pokoušel jsem se zaměřit své myšlenky k pozemským věcem . Jen stěží se mi to dařilo . Mým vyděšeným vědomím prošly vzpomínky na Hamburk , na dům v Královské třídě , na ubohou Gretu , na celý ten svět , pod nímž jsem zabloudil .

Ve světě představ jsem znovu viděl všechny příhody naší cesty , plavbu přes moře , Island , pana Fridrikssona , Sneffels ! Říkal jsem si , že živit v sobě za takové situace třeba jen stín naděje , bylo by čiré šílenství . Lepší bude vzdát se všech na-dějí .

Jaká lidská moc by mě taky mohla vyvést na zemský povrch a rozevřít obrovskou klenbu , která se mi táhla nad hlavou ? Kdo by mě mohl přivést na správnou cestu a spojit mě s mými společníky ?

Ach strýčku ! vykřikl jsem zoufalým hlasem .

To bylo jediné slůvko výčitky , které mi přišlo na rty , neboť jsem pochopil , jak ten nešťastník musí trpět , když hledá zase mne !

Měl jsem jídlo na tři dny a plnou láhev vody . Ale déle jsem tu nemohl zůstat . Mám však jít nahoru nebo dolů ?

Jistě nahoru ! Neustále stoupat ! Tak musím přece přijít na místo , kde jsem opustil potok , k nešťastnému rozdvojení chodby . Jakmile budu mít jednou potok zas pod nohama , budu moci vždy vystoupit zpět na vrchol Sneffelsu .

Že mi to nenapadlo dřív ! V tom byla opravdu jediná naděje na záchranu .

Musil jsem tedy co nejrychleji najít Hansův potok .

Vstal jsem , opřel se o okovanou hůl a počal chodbou stoupat . Svah byl dost příkrý . Kráčel jsem však s nadějí a bez rozpaků , jako člověk , který si nemůže zvolit jinou cestu . Půl hodiny jsem nenarazil na žádnou překážku .

Snažil jsem se rozpoznat cestu podle tvaru tunelu , podle skalních výstupků , podle uspořádání výčnělků . Ale nikde jsem nepoznával nějaké zvláštní znamení .

Brzy jsem věděl , že touto chodbou se k rozdvojení tunelu nedostanu . Byla slepá .

Narazil jsem na neproniknutelnou stěnu a upadl na skálu .

Nemohu vylíčit , jaká hrůza , jaké zoufalství se mě zmocnilo . Byl jsem zdrcen . Má poslední naděje se právě roztříštila o žulovou stěnu .

Ztracen v bludišti , jehož chodby se křížily všemi směry ! Nemohl jsem se už pokoušet o nemožný únik . Musil jsem zemřít nejstrašnější ze všech smrtí ! Přitom mi napadla podivná myšlenka . Až mé zkamenělé tělo bude jednou nalezeno třicet mil hluboko v nitru Země , vyvolá to vážné vědecké spory !

Chtěl jsem promluvit nahlas , ale z vyschlých úst mi vycházely jen drsné zvuky . Sotva jsem dýchal .

Za těchto úzkostí mi vnikla do vědomí nová hrůza . Lampa se mi pádem na zem poškodila . Neměl jsem možnost ji spravit . Její světlo sláblo a brzy nebudu mít žádné .

Pozoroval jsem , jak světelný proud ve spirále přístroje mizí . Na ztemnělých stěnách se rozvíjely průvody pohyblivých stínů . Neodvažoval jsem se mrknout , abych neztratil ani atom z prchajícího světla . Každým okamžikem se mi zdálo , že už lampa hasne a že mě obklopí tma .

Konečně se v lampě zachvěl poslední záblesk . Díval jsem se na něj , hltal jej zrakem , soustředil na něj všechnu sílu očí jako na poslední světelný počitek , který mohu vnímat . Pak jsem zůstal ponořen do nejhlubší tmy .

Z úst mi unikl strašný výkřik . Na zemi ani v nejtmavší noci neztrácí světlo všechnu svou moc . I když je rozptýlené a sotva znatelné , přece jen nejmenší jeho zbytek vniká ještě na sítnici . Tady však nebylo nic ! Naprostá tma tu ze mne udělala slepce v plném smyslu tohoto slova .

Tehdy jsem ztratil hlavu . Vstal jsem a pokoušel jsem se s nataženýma rukama o bolestné tápání . Dal jsem se na útěk , vrhaje se nazdařbůh do spletitého bludiště , stále dolů . Běžel jsem zemskou kůrou jako obyvatel podzemních dutin .

Volal jsem , křičel , řval . Narážel jsem na skalní výstupky , padal , znovu vstával celý zakrvácený a pokoušel se pít krev zalévající mi tvář . A přitom jsem doufal , že náhodný skalní výstupek mi postaví v cestu překážku , o niž si rozrazím hlavu .

Kam mě ten šílený běh dovede ? Stále jsem to nevěděl . Po mnoha hodinách , zřejmě už úplně vysílen , upadl jsem na studenou skálu boční stěny a ztratil jsem vědomí své existence .





ZACHRÁNĚN

Když jsem přišel k sobě , měl jsem mokrou tvář , ovšem mokrou od slz . Nemohu říci , jak dlouho mé bezvědomí trvalo . Neměl jsem nejmenší možnost uvědomovat si čas . Žádné osamění se nikdy nepodobalo mému , žádné opuštění nebylo tak úplné .

Po pádu jsem ztratil mnoho krve . Cítil jsem , že mě celého zaplavuje . Ach , jak jsem teď litoval , že jsem nezemřel ! A co taky dělat ? Přemožen bolestí , zapudil jsem všechny myšlenky a skulil jsem se ke stěně .

Cítil jsem už , jak se mě znovu zmocňuje mdloba a s ní úplné otupení , když mi udeřil v sluch náhlý hluk . Vypadal jako vzdálené hřmění . Slyšel jsem , jak se zvukové vlny ztrácejí zvolna v dalekých hlubinách propasti .

Co to bylo za zvuk ? V zemské kůře se zřejmě odehrával nějaký úkaz . Výbuch plynu nebo sesun mohutné skalní vrstvy .

Znovu jsem naslouchal . Chtěl jsem vědět , ozve-li se hluk znovu . Tak uplynula čtvrthodina . V chodbě bylo naprosté ticho . Ani tlukot vlastního srdce jsem neslyšel .

Náhle mi vnikla do ucha , bezděčně přitisknutého ke stěně , vzdálená a nesrozumitelná slova . Zachvěl jsem se .

Halucinace ! pomyslil jsem si .

Ale ne . Když jsem naslouchal pozorněji , zaslechl jsem opravdu šeptající hlas . Ve své slabosti jsem však nemohl rozeznat , co říká . A přece tu někdo mluvil ! Tím jsem si byl jist .

Na okamžik jsem se bál , že to jsou má vlastní , ozvěnou vrácená slova .

Možná že jsem nevědomky volal . Sevřel jsem pevně rty a přitiskl znovu ucho ke stěně .

Ano , skutečně ! Někdo mluví ! Někdo mluví !

Když jsem se přemístil podle stěny o několik stop dál , zaslechl jsem hlas zřetelněji . Podařilo se mi zachytit i několik nejasných , podivných , nesrozumitelných slov . Přicházela ke mně jako slova pronášená tiše , pouze šeptem . Několikrát jsem mezi nimi slyšel slovo förlorad .

Co znamenalo ? Kdo je pronášel ? Určitě strýc nebo Hans . Ale jestliže jsem je slyšel , mohli taky oni slyšet mne !

Pomoc ! vykřikl jsem ze všech sil . Pomoc ! Naslouchal jsem , číhal ve tmě na odpověď , na výkřik , na vzdech . Nic se neozvalo . Tak uplynulo několik minut . V hlavě se mi rozvířilo na tisíce myšlenek .

Zdálo se mi , že můj zesláblý hlas nemůže dospět až k mým společníkům .

A přece to jsou oni , opakoval jsem si . Kdo jiný by mohl být skryt na třicet mil pod zemským povrchem ?

Znovu jsem naslouchal . Posouval jsem ucho po stěně a našel jsem tak přesné místo , kde hlas nabýval maxima síly . Slovo förlorad mi znovu zaznělo v uchu a pak se ozvalo opět ono hřmění , které mě už prve vyvedlo z mého otupění .

Ne , řekl jsem si , ne ! Tato slova ke mně nedoléhají zemským masívem .

Stěna je žulová a žulou by nepronikl ani nejsilnější výbuch . Tyto zvuky přicházejí přímo chodbou ! Jo to určitě projev nějakého zvláštního akustického úkazu ! Znovu jsem naslouchal . Tentokrát , ano , tentokrát jsem zaslechl v prostoru zřetelně své jméno !

Vyslovil je snad strýc ? Hovořil s vůdcem a slovo förlorad bylo slovo dánské .

Tehdy jsem pochopil vše . Aby mě slyšeli , musil jsem mluvit těsně u stěny , která vedla hlas jako železný drát elektřinu .

Nesměl jsem však ztrácet čas . Vzdálí-li se moji společníci o několik kroků , ztratí akustický úkaz účinnost . Přitiskl jsem tedy rty ke stěně a pronesl jsem co nejzřetelněji : Strýčku Liddenbrocku !

S největší úzkostí jsem čekal . Zvuk nemá příliš velkou rychlost . A hustota vzduchu ji nezvyšuje . Zvětšuje jen intenzitu .

Uplynulo několik vteřin , dlouhých jako celá staletí . Konečně dolehla k mému sluchu slova :

Axele ! Axele ! Jsi to ty ?



Ano , ano , odpověděl jsem .



Kde jsi , ubohý chlapče ?



Ztracen v nejhlubší tmě .



A co tvá lampa ?



Zhasla .



A potok ?



Zmizel .



Ach ubohý Axele , vzchop se !



Počkejte trochu . Jsem vyčerpán . Nemám sílu odpovědět . Mluvte však !



Odvahu ! pokračoval strýc . Nemluv , poslouchej jen . Hledali jsme tě nahoře i dole v chodbě . Nemohli jsme tě najít . Už jsem tě oplakal , chlapče . Nakonec jsme předpokládali , že půjdeš stále podle Hansova potoka , vraceli jsme se a stříleli z pušek . Jestliže se teď slyšíme , je to jen zvláštní akustický úkaz . Ale ruce si podat nemůžeme . Nezoufej však , Axele ! I to , že se jen slyšíme , už něco znamená .



Přemýšlel jsem . Do srdce se mi znovu vracela zatím ještě nejasná naděje .

Především jsem musil vědět jedno . Přiblížil jsem rty ke stěně a řekl jsem :

Strýčku !



Slyším , chlapče , došla za několik vteřin odpověď .



Musíme především zjistit , jak daleko jsme od sebe .



To je snadné .



Máte svůj chronometr ?



Ano .



Nuže , vezměte si jej . Vyslovte mé jméno a poznamenejte si přesně dobu , v níž je vyslovíte . Já je budu opakovat a vy si poznamenáte přesně čas , kdy k vám má odpověď dojde .



Dobrá . A polovina času , který uplyne mezi mým zvoláním a tvou odpovědí , nám udá dobu , v níž můj hlas dolehne až k tobě .



Tak je to , strýčku .



Jsi připraven ?



Ano .



Tak tedy pozor ! Vyslovím tvé jméno .



Přitiskl jsem ucho ke stěně , a jakmile jsem uslyšel slovo Axele , okamžitě jsem je opakoval . A čekal jsem .



Čtyřicet vteřin , ozval se strýc . Mezi oběma slovy uplynulo čtyřicet vteřin . Zvuk tedy potřebuje na cestu dvacet vteřin . A při rychlosti tisíce dvaceti stop za vteřinu to znamená vzdálenost půldruhé míle a jedné osminy .



Půldruhé míle ! zašeptal jsem .



To se dá zdolat , Axele !



Mám však stoupat nebo sestupovat ?



Sestupovat . A řeknu ti proč . Došli jsme na velké prostranství , do něhož ústí několik chodeb . A ta , kterou ses pustil , musí tě sem dovést . Zdá se totiž , že všechny pukliny v zeměkouli se šíří paprskovitě od jeskyně , v níž teď jsme . Vstaň tedy a vydej se na cestu . Jdi , a bude-li to nutné , plaz se , klouzej po strmějších svazích , až najdeš naše náruče , čekající tě na konci cesty . Na cestu , chlapče , na cestu !



Tato slova mě vzpružila .

Sbohem , strýčku ! zvolal jsem . Odcházím . Jakmile opustím své místo , přeruší se spojení našich hlasů . Sbohem tedy !



Na shledanou , Axele , na shledanou !



To byla poslední slova , která jsem zaslechl . Celý překvapivý rozhovor , vedený zemským masívem na vzdálenost přes míli dlouhou , skončil slovy naděje .

Poděkoval jsem šťastné náhodě , která mě přivedla hlubokou tmou na jediné místo , kam ke mně mohl dolehnout hlas mých společníků .

Tento podivný akustický úkaz se dá lehce vysvětlit fyzikálními zákony . Způsobil ho tvar chodby a vodivost skal . Známe mnoho případů podobného šíření zvuku , který vodivým pro-středím jinak neproniká . Vzpomínám si , že podobný jev byl pozorován na různých místech . Kromě jiných i ve vnitřní chodbě chrámu sv . Pavla v Londýně a především v podivuhodných jeskyních na Sicílii , v kamenných lomech u Syrakus , kde nejvýraznější jev tohoto druhu se nazývá Dionýsovo ucho .

Na to vše jsem si vzpomněl a uvědomil jsem si , že mezi mnou a strýcem není žádná překážka , když strýcův hlas došel až ke mně . Budu-li sledovat cestu zvuku , musím docela logicky dojít tam , kam zvuk , nezradí-li mě ovšem cestou mé poslední síly .

Vstal jsem tedy . Spíš jsem se vlekl , než šel . Svah klesal dost prudce . Klouzal jsem po něm .

Brzy rychlost mého sestupu vzrostla tak , že mi hrozila změnou v pád . Ne-měl jsem už sílu zastavit se .

Náhle mi půda pod nohama zmizela . Cítil jsem , jak v letu narážím na výčnělky svislé šachty . Vrazil jsem hlavou na ostrou skálu a ztratil jsem vědomí .





V JESKYNI

Když jsem přišel k sobě , ležel jsem v pološeru na tlustých přikrývkách .

Nade mnou bděl strýc , pátrající v mé tváři po zbytcích života . Při mém prvním vzdechu mě vzal za ruku , při mém prvním pohledu vykřikl :

Žije ! Žije !

Ano , odpověděl jsem slabým hlasem .

Chlapče , řekl strýc , když mě k sobě přitiskl , už jsi zachráněn ! Byl jsem nesmírně dojat přízvukem , s nímž tato slova pronesl , a ještě víc péčí , kterou je doprovázel . Ale musela přijít tak strašná zkouška , aby v profesorovi vzbudila podobné citové projevy .

V této chvíli přišel Hans . Spatřil mou ruku v strýcově dlani . Troufám si tvrdit , že v jeho očích zasvítilo živé uspokojení .

God dag , řekl .

Dobrý den , Hansi , dobrý den , šeptal jsem . A teď mi , strýčku , řekněte , kde to vlastně jsme !

Až zítra , Axele , až zítra . Dnes jsi ještě slabý . Dal jsem ti na hlavu obvaz , který nesmíš uvolnit . Spi tedy , chlapče , a zítra se dovíš vše .

Tak mi aspoň řekněte , kolik je hodin a který je den .

Je jedenáct hodin večer a dnes je neděle 9 . srpna . Ale do desátého tohoto měsíce ti zakazuji všechny otázky .

Byl jsem opravdu příliš slabý . Očí se mi samy zavíraly , potřeboval jsem noc k odpočinku . Usnul jsem tedy s myšlenkou , že mé osamění trvalo tři dlouhé dny .

Když jsem se nazítří probudil , rozhlédl jsem se kolem sebe . Mé lůžko , sestavené ze všech cestovních přikrývek , bylo upraveno v krásné jeskyni , ozdobené nádhernými krápníky . Podlahu pokrýval jemný písek . Bylo pološero . Ani pochodeň , ani lampa nikde nesvítila , a přece zvnějšku vnikalo úzkým otvorem ve stropu nepochopitelné světlo . Slyšel jsem taky nejasné a neurčité šumění , podobné hukotu vln rozbíjejících se o břeh . Občas jsem zaslechl i hvízdání větru .

Napadlo mi , zda jsem se vůbec probudil , zda ještě nespím , zda můj mozek poraněný pádem nevnímá nějaké neskutečné zvuky . Ale ani oči , ani uši mě v tom nemohly klamat .

To je přece denní světlo , pomyslil jsem si , které sem vniká puklinou skal ! A tohle je šumot vln i svist větru ! Buď se mýlím , nebo jsme se vrátili k povrchu Země . Že by se byl strýc vzdal své výpravy ? Nebo ji už šťastně dokončil ? Právě jsem si kladl tyto obtížné otázky , když strýc vstoupil .

Dobrý den , Axele , řekl vesele . Vsadil bych se , že ti je už dobře .

Ano , odpověděl jsem a posadil se na své přikrývky . Musí tomu tak být , protože jsi spal docela klidně , Bděl jsem u tebe střídavě s Hansem a oba jsme viděli , jak viditelně se zotavuješ .

Opravdu , cítím se docela svěží a na důkaz toho jsem ochoten vzdát čest snídani , kterou mi nabídnete .

Budeš jíst , chlapče . Horečku už nemáš . Hans namazal tvé rány jakousi mastí , jejíž tajemství znají jen Islanďané . Opravdu zázračně se ti zacelily . Ten náš lovec je ohromný chlapík !

Za rozmluvy připravil strýc trochu jídla , jež jsem přes jeho výstrahu rychle zhltl . Přitom jsem strýce zavalil otázkami , na které si pospíšil s odpověďmi .

Dověděl jsem se tak , že můj šťastný pád mě přivedl právě na konec téměř svislé chodby . Protože jsem se zřítil spolu s lavinou kamenů , z nichž nejmenší by mě byl stačil rozdrtit , dalo se z toho soudit , že část skalního masívu se zřítila se mnou . Tento strašný dopravní prostředek mě vrhl přímo do strýcovy náruče , kam jsem dopadl celý zakrvácený a v bezvědomí .

Opravdu , řekl strýc , je podivné , že ses aspoň tisíckrát nezabil . Ale napříště se už proboha nerozdělujme , protože by nám hrozilo nebezpečí , že se už nikdy nesetkáme .

Nerozdělujme se ? Cesta tedy ještě neskončila ? Rozevřel jsem doširoka udivené oči , což okamžitě vyvolalo strýcovu otázku :

Co je ti , Axele ?

Chtěl bych vám dát jednu otázku . Říkáte , že jsem už zachráněn a zdráv ?

Určitě .

Mám všechny údy v pořádku ?

Jistě .

A hlavu ?

Hlavu až na několik škrábnutí máš přesně na svém místě mezi rameny .

Ale já se bojím , že mám poraněný mozek .

Poraněný ?

Ano . Což jsme nevystoupili na zemsky povrch ?

To jistě ne .

Pak tedy musím blouznit , protože vidím denní světlo a slyším svist větru i hučení moře .

Ach , jenom to ?

Můžete mi to vysvětlit ?

Nevysvětlím ti nic , protože to je nevysvětlitelné . Uvidíš však a pochopíš , že nám geologie ještě neřekla své poslední slovo .

Vyjděme tedy ven ! zvolal jsem a prudce jsem vstal .

Ne , Axele , ne ! Čerstvý vzduch by ti mohl ublížit !

Čerstvý vzduch ?

Ano , je tam velmi prudký vítr . A já nechci , aby ses mu vystavoval .

Já vás však ujišťuji , zeje mi báječně .

Trochu trpělivosti , chlapče ! Novým onemocněním bys nás přivedl do úzkých a my nesmíme ztrácet čas , protože nás čeká patrně ještě dlouhá plavba .

Plavba ?

Ano . Dnes si odpočiň a zítra vsedneme na loď . Po jeho posledních slovech jsem vyskočil .

Na loď ? Cože ? Vsednout na loď ? Je tu snad řeka , jezero nebo moře ? Je snad v nějakém podzemním přístavu zakotvena loď ? Má zvědavost byla na nejvyšší míru vzrušena . Marně se mě strýc snažil zadržet . Když viděl , že má netrpělivost by mi ublížila víc než uspokojení mé touhy , podlehl .

Rychle jsem se oblekl . Z nadbytku opatrnosti jsem se zabalil do jedné z přikrývek a vyšel jsem z jeskyně .





LIDDENBROCKOVO MOŘE

Zprvu jsem neviděl nic . Oči odvyklé světlu se mi rázem zavřely . Když jsem je mohl otevřít , zůstal jsem stát , spíš udiven než okouzlen .

Moře ! zvolal jsem .

Ano , odpověděl strýc . Liddenbrockovo moře . A těším se pomyšlením , že se žádný plavec nebude se mnou přít o čest z tohoto objevu a o právo dát mu své vlastní jméno !

Rozlehlá vodní plocha , začátek jezera nebo oceánu , táhla se až do nedozírna . Široce vykrojené pobřeží nabízelo posledním vlnám jemný zlatý písek , posetý lasturkami , v nichž žili první zemští tvorové . Vlny se v nesmírném uzavřeném prostoru lámaly se zvláštním zvučným šumotem . Při závanech čerstvého větru se z nich zvedala lehká pěna . Několik spršek mi dopadlo na tvář . Na lehce skloněném pobřeží , asi sto sáhů od hranice vln , končily poslední výběžky skal , šíří

cích se a stoupajících do nezměřitelné výše . Některé z nich přerušovaly nízké pobřeží ostrými hřebeny a vytvářely výběžky i mysy , ohlodávané zuby příboje . V

dáli sledoval zrak jejich hřbety , ostře se rýsující proti mlžnému pozadí obzoru .

Byl to skutečně oceán s křivolakou linií břehu , ale oceán zcela pustý a vzhledu neobyčejně divokého .

Jestliže jsem mohl dohlédnout po tomto moři do značné dálky , zasloužilo se o to zvláštní světlo , které osvětlovalo i nejmenší podrobnosti . Nebylo to sluneční světlo oslnivých paprsků s nádhernou jiskřivostí , ani bledé a matné světlo hvězd , které je jen světelným odrazem bez tepla . Ne . Mohutnost tohoto světla , jeho chvějivý rozptyl , jeho jasná a suchá běl , jeho mírné teplo , jeho jas vskutku silnější než jas luny , to vše svědčilo o původu ryze elektrickém . Byla to jakási severní zář , trvalý kosmický jev , který naplňoval tuto jeskyni , schopnou pojmout celý oceán .

Klenba zavěšená nad našimi hlavami , chcete-li jakási obloha , zdála se vytvořena z velkých mraků , z pohyblivých a měnivých shluků par , které se jistě v některých dnech musí srážet v prudké lijavce . Musil jsem věřit , že pod takovým atmosférickým tlakem nemůže dojít k vypařování vody . A přece z nějakých neznámých důvodů byly zde v ovzduší mohutné mraky . Toho dne však bylo hezky . Elektrické pole vytvářelo ve vysokých oblacích podivnou hru světla . Na spodních plochách mračen přebíhaly živé stíny a mezi rozdělenými oblaky k nám pronikaly pozoruhodně jasné paprsky . Slunce to však nebylo , protože tomuto světlu chybělo opravdové hřejivé teplo . Jeho účin byl smutný a nesmírně pochmurný . Místo nebe plného zářivých hvězd jsem vytušil nad těmito mraky žulovou klenbu , která mě drtila celou svou ohromnou váhou . A celý ten prostor by byl přes svou rozlehlost nestačil k procházce ani té nejskromnější družici .

Vzpomněl jsem si tehdy na teorii jistého kapitána , který si představoval zeměkouli jako dutou kouli , v níž stlačený vzduch světélkuje a kde obíhají po tajemných dráhách dvě hvězdy , Pluto a Proserpina . Měl snad pravdu ?

Byli jsme opravdu uvězněni v obrovské dutině . Její šířku jsme nemohli zjistit , protože pobřeží se táhlo do nedozírna . Ani její délku ne , protože našemu rozhledu se stavěl v cestu trochu nejasný obzor . Co se výšky týče , musila přesahovat několik mil . Opírala se snad klenba o žulové výběžky ? Zrak to zjistit nemohl . V ovzduší se však vznášely mraky , jejichž výšku bylo možno odhadnout na dva tisíce sáhů , což je víc než výška oblaků pozemských . Byl to zřejmě důsledek neobyčejně velké hustoty vzduchu .

Slovo jeskyně jistě nevystihuje mé myšlenky při popisu onoho obrovské ho prostoru . Ale slova lidského jazyka nemohou vystačit na popis odvážných vý-

tvorů zemských hlubin .

Nevěděl jsem ostatně , jakým geologickým procesem vysvětlit existenci takové dutiny . Vznikla snad ochlazováním zeměkoule ? Z vyprávění cestovatelů jsem znal některé slavné jeskyně , ale žádná z nich nemá takové rozměry . I když jeskyně Guachara v Kolumbii , navštívená Humboldtem , neprozradila tajemství své hloubky tomuto slavnému vědci , který ji prozkoumal v délce dvou tisíc pěti set stop , netáhne se jistě už daleko za tuto hranici . Obrovská Mamutí jeskyně v Kentucky má též gigantické rozměry , protože její klenba se zdvihá do výše pěti set stop nad hladinou nezměřitelně hlubokého jezera . Cestovatelé jí projeli v délce víc než deset mil a konce nedojeli . Co však znamenají tyto jeskyně proti dutině , kterou jsem teď obdivoval , s jejím oblačným nebem , s elektrickým zářením a s rozlehlým mořem , sevřeným jejími boky ? Před touto nesmírností byla má představivost zcela bezmocná .

Pozoroval jsem tiše všecky tyto divy . K vyjádření mých pocitů mi chyběla slova . Zdálo se mi , že přihlížím na některé vzdálené planetě – na Uranu nebo na Neptunu – úkazům , o nichž mé pozemské vědomí nemělo ani tušení . Pro nové vjemy je třeba nových slov , ale má fantazie mi je nenabízela . Díval jsem se , pozoroval a obdivoval vše se směsí překvapení a jisté dávky hrůzy .

Nečekanost této podívané mi vehnala do tváří barvu zdraví . Počal jsem se uzdravovat údivem a uspišoval jsem své zotavování novou léčebnou metodou .

Ostatně čerstvost hustého vzduchu mě oživovala tím , že mi dodávala do plic víc kyslíku .

Každý snadno pochopí , že po sedmačtyřicetidenním uvěznění v úzké chodbě jsme pociťovali nekonečnou radost ze závanů větru , přinášejícího vlhké slané výpary .

Neměl jsem tedy čeho litovat , že jsem opustil temnou jeskyni . Strýc už všechny tyto divy znal a nedivil se jim .

Cítíš už dost sil k malé procházce ? ptal se mě .

Jistě , odpověděl jsem . Nic by mi nebylo příjemnější .

Nuže , opři se o mne , Axele , a pojďme podle zákrutů pobřeží ! S nadšením jsem souhlasil . Vyšli jsme po břehu nového oceánu . Vlevo se na sebe zavěšovala strmá skaliska a vytvářela obrovská seskupení úžasného účinu . Po jejich bocích se řinuly nesčíslné vodopády , stékající v čistých , šumivých clonách . Lehké páry stoupaly od skály ke skále a prozrazovaly teplé prameny .

Četné potoky tekly klidně ke společné nádrži , hledajíce ve svazích příležitost k příjemnému zurčení .

Mezi potoky jsem poznal i našeho věrného cestovního průvodce , Hansův potok , který se ztrácel klidně v moři , jako by byl od počátku světa nic jiného nedělal .

Teď nám bude chybět ! řekl jsem s povzdechem .

I co ! odpověděl profesor . Ten nebo jiný ! Co na tom záleží ? Pokládal jsem jeho odpověď za trochu nevděčnou .

Ale v této chvíli byla má pozornost upoutána nečekanou podívanou . Pět set kroků před námi za ohybem vysokého výběžku se objevil našim zrakům vysoký a hustý les . Tvořily jej stromy střední výšky , pravidelně formované do tvaru deštníků , s geometricky přesnými obrysy . Vzdušný proud se v jejich korunách vůbec neprojevoval . Stromy stály nehybně jako les zkamenělých cedrů .

Zrychlil jsem krok . Neuměl jsem tyto podivné druhy pojmenovat . Nepatřily k žádnému z dvou tisíc dosud známých rostlinných druhů . Nebude třeba vyhradit jim v přímořské flóře zvláštní místo ? Ne . Když jsme přišli do jejich stínu , vyrovnal se můj údiv mému obdivu .

Octli jsme se skutečně mezi pozemskými rostlinami , ale vytvořenými podle gigantické šablony . Strýc je okamžité nazval pravým jménem .

Není to nic jiného než les hub ! řekl .

A nemýlil se . Připomeňte si rozměry těchto rostlin , milujících teplé a vlhké prostředí ! Věděl jsem , že choroš obrovský dosahuje v obvodu klobouku podle Bulliarda osmi až deseti stop . Tady však rostly bílé houby , vysoké třicet až čtyřicet stop a s klobouky o stejně velkém průměru . A byly jich tu tisíce ! Jejich hustým zákrovem světlo nemohlo proniknout , takže pod stěsnanými klobouky hub vládlo úplné šero jako pod kulatými střechami africké osady .

Chtěl jsem přesto proniknout dál . Z masité klenby však čišel smrtelný chlad . Tak jsme asi půl hodiny bloudili vlhkým šerem , až jsme se s pocitem opravdové úlevy octli zas na břehu moře .

Ani ostatní vegetace podzemní krajiny si v ničem s mamutími houbami nezadala . O trochu dál se tyčily početné skupiny jiných stromů s bezbarvými listy .

Snadno jsme je poznali . Byly to obyčejné pozemské rostliny , ovšem úžasných rozměrů . Plavuně sto stop vysoké , obří přesličky a stromovité kapradiny , vysoké jako smrky horských poloh , lepidodendrony s dvojitými válcovitými kmeny s nekonečně dlouhými listy a posetými tvrdými chlupy jako obrovské tučnolisté rostliny .

Úžasné ! Nádherné ! Skvělé ! volal strýc . To je úplná květena druhohor .

Tohle jsou prosté rostliny našich zahrad , které v prvních dobách zemského věku vytvářely stromovité formy !

Podívej se , Axele , a obdivuj to ! Žádný botanik se nikdy neoctl na takové hostině !

Máte pravdu , strýčku ! Příroda nám chtěla v tomto obrovském skleníku uchovat předpotopní rostlinstvo , které s takovým štěstím nám rekonstruovala moudrost vědců .

Správně , chlapče , je to opravdu skleník . Ale bylo by správnější dodat , že tu je možná i zvěřinec .

Zvěřinec ?

Jistě . Vidíš ten prach , do něhož tu šlapeme , a kosti rozházené po zemi ?

Kosti ? zvolal jsem . Ano , kosti předpotopních zvířat ! Vrhl jsem se k věkovitým zbytkům , nasyceným nerozbitnou nerostnou hmotou fosforečnanu vápenatého . Bez zaváhání jsem pojmenovával obrovské kosti , podobající se kmenům suchých stromů .

Tohle je horní část Mastodonta , řekl jsem . A tady stoličky Dinotheria ; stehenní kost , která nemůže patřit nikomu jinému než největšímu z dávných zvířat , Megatheriu ! Ano , je to vskutku zvěřinec , protože tyto kosti sem jistě nebyly zaneseny nějakým zemětřesením . Zvířata , jimž patřily , žila na tomto pobřeží podzemního moře , ve stínu těchto stromovitých rostlin . Pohleďte , vidím zde ce-lé kostry ! A přece…

Co přece ? ptal se strýc .

Nechápu přítomnost takového množství čtvernožců v žulové jeskyni .

Proč ?

Protože živočišný život existoval na Zemi až od druhohor , kdežto usazeniny vznikly v době naplavenin a nahradily vyvřelé horniny z nejranějších dob .

Na tvou námitku , Axele , je docela prostá odpověď . Tento terén není totiž usazenina .

Jakže ? V takové hloubce pod zemským povrchem ?

Zcela jistě . Dá se to vysvětlit geologicky . V jisté době měla Země pružnou kůru , podléhající neustálým zdvihům a poklesům podle zákona o přitažlivosti . Je pravděpodobné , že došlo k poklesu půdy , při němž se část usazenin propadla až na dno náhle vytvořené propasti .

To by mohlo být . Ale jestliže ta předpotopní zvířata žila v těchto podzemních prostorách , co nám pak dokazuje , že některá z těch oblud nežije dosud v těchto temných lesích nebo za těmito rozeklanými skalami ? Při této myšlence jsem se ne bez hrůzy rozhlédl po obzoru . Na pustých březích se však neobjevil ani jediný živý tvor .

Byl jsem už trochu unaven , šel jsem si proto sednout na konec jednoho vý-

běžku , o nějž se s hlukem tříštily vlny . Odtud jsem obhlédl celý záliv , vytvořený vydutým pobřežím . V pozadí se mezi jehlancovitými skálami ukrýval malý pří-

stav . Jeho klidné vody spaly v závětří . Byla by tam snadno mohla kotvit briga a dvě tři goelety . Skoro se mi už zdálo , že vidím nějakou loď vyplouvat pod plnými plachtami s jižním větrem na širé moře .

Ale tato iluze rychle zmizela . Byli jsme opravdu jedinými živými tvory v tomto podzemním světě . Za občasného utišení větru nastávalo ticho , hlubší než ticho pouště , které se kladlo na pusté skály a doléhalo tíživě na oceán . Snažil jsem se proniknout zrakem vzdálenou mlhu . Chtělo se mi roztrhnout mlžnou clonu na tajemném pozadí obzoru . Kolik otázek se mi dralo na rty ! Kde toto mo-

ře končí ? Kam až se táhne ? Budeme moci někdy poznat i jeho protější břehy ?

Strýc o tom aspoň nepochyboval . Já jsem po tom toužil a zároveň se toho bál .

Po hodině strávené pozorováním tohoto úžasného divadla jsme se vydali po pobřeží na cestu zpět do jeskyně , kde jsem s hlavou plnou nejpodivnějších myšlenek upadl do hlubokého spánku .





STAVBA PRÁMU

Nazítří jsem se probudil zcela zdráv . Napadlo mi , že by mi velmi posloužila lázeň , a tak jsem se šel na několik minut ponořit do tohoto Středozemního moře . Takového jména si rozhodně zasluhovalo .

Vrátil jsem se vyhladovělý k snídani . Hans se dokonale vyznal v přípravě jídel . Měl tu nyní po ruce vodu i oheň , takže mohl vnést do jednotvárného jídelníčku trochu změny . Po jídle nám nabídl několik číšek kávy . Nikdy mi ten jemný nápoj nepřipadal příjemnější a chutnější .

A teď , řekl strýc , když nastal čas přílivu , nesmíme zanedbat příležitost ten jev prostudovat .

Jakže , přílivu ? zvolal jsem .

Jistě .

Což se vliv Měsíce a Slunce projevuje i zde ?

A proč ne ? Nepodléhají snad všechna tělesa jako celek všeobecné přitažlivosti ? Ani tato vodní spousta nemůže uniknout zákonům . Přes atmosférický tlak působící na její hladinu uvidíš , že se dme jako Atlantik . V té chvíli jsme už kráčeli po pobřežním písku . Vlny opravdu začaly po bře-hu postupovat .

Skutečně začíná příliv ! zvolal jsem .

Ano , Axele . A podle pěnové čáry můžeš vidět , že moře stoupá asi o desetinu stopy .

To je úžasné .

Ne , je to přirozené .

Říkejte si , co chcete , ale mně to připadá zvláštní Sotva věřím svým očím .

Kdo by si mohl pomyslit , že v zemské kůře je skutečný oceán s přílivem a odlivem s vichřicí a s bouřemi !

A proč ne ? Mluví snad nějaký fyzikální zákon proti tomu ?

To si nemyslím od chvíle , kdy bylo nutno zavrhnout učení o vnitřním teple .

Davyho teorie je tedy až dosud potvrzována , ne ?

Určitě . A napříště nemůže nikdo popřít existenci moří a krajů uvnitř zeměkoule .

Patrně neobydlených ovšem .

Dobrá . Ale proč by tohle moře nemohlo poskytovat útulek nějakým rybám neznámého druhu ?

Až dosud jsme však žádnou neviděli .

Nu , můžeme si zhotovit udice a uvidíme , bude-li mít háček takový úspěch jako v oceánech nahoře pod Měsícem .

Pokusíme se o to , Axele , protože musíme odhalit všechna tajemství těchto krajů .

Ale kde vlastně jsme , strýčku ? Dosud jsem vám nepoložil tuto otázku , na niž už vám vaše přístroje musily odpovědět .

Vodorovně jsme tři sta padesát mil od Islandu .

Tolik ?

Určitě se nemýlím o víc než o pět set sáhů .

A kompas ukazuje stále jihovýchodní směr ?

Ano , jen s deklinací devatenácti stupňů a dvaačtyřiceti minut na východ .

Stejně jako nahoře na Zemi . Co se inklinace týče , dochází tu k zajímavému jevu , který jsem pečlivě studoval .

K jakému ?

Střelka místo výchylky k pólu , jak to dělá na severní polokouli , stáčí se opačným směrem .

Z toho musíme usoudit , že magnetický pól je někde mezi zemským povrchem a místem , na něž jsme se dostali .

Přesně tak . A je pravděpodobné , že dostaneme-li se pod polární oblast k sedmdesátému stupni , kde James Ross objevil magnetický pól , vychýlí se magnetka do svislé polohy . Tento tajemný střed přitažlivosti není tedy příliš hluboko .

Opravdu ! To je fakt , o němž neměla věda ani tušení .

Věda , chlapče , je plná omylů ; ovšem omylů , kterých se máme dopouštět , protože nás přivádějí postupně k pravdě .

A v jaké hloubce jsme ?

V hloubce pětatřiceti mil .

Nad námi je tedy hornatá část Skotska , řekl jsem po nahlédnutí do mapy .

Ona část , kde čnějí do závratné výšky zasněžené vrcholy Grampian .

Ano , odpověděl profesor se smíchem . Je to trochu těžké k unesení , ale klenba nad námi je pevná . Je postavena z dobrého materiálu a žádný člověk by jí nikdy nemohl dát takovou pevnost ! Co jsou mostní oblouky a klenutí katedrál vedle této chrámové lodi o průměru dobrých třinácti kilometrů , kde se může oceán a vichr chovat podle libosti ?

Ach , nebojím se , že mi spadne na hlavu . A co máte teď v plánu , strýčku ?

Nechcete se už vrátit na zemský povrch ?

No tohle ! Vrátit se ! Chci naopak pokračovat v cestě , protože až dosud se nám vše daří .

Já však nevidím nikde možnost , jak vniknout pod tuhle tekutou pláň .

Já se taky nechci vrhat do ní po hlavě . Ale protože oceány jsou po pravdě řečeno jen jezera obklopená zemí , mám o důvod víc k víře , že i toto podzemní moře je obklopeno žulovým masívem .

O tom nelze pochybovat .

Nuže , na protějších březích najdu určitě nějakou novou cestu .

Jak dlouhý může být podle vašeho odhadu tenhle oceán ?

Třicet nebo čtyřicet mil .

Ach , řekl jsem při představě , že tento odhad může být velmi nepřesný .

Nesmíme ztrácet čas . Ráno se vydáme na moře . Hledal jsem bezděky loď , která nás má převézt .

Ach , nalodíme se ! Dobrá ! Ale jaké lodi k té cestě použijeme ?

Nebude to loď , chlapče , ale dobrý a pevný prám .

Prám ! zvolal jsem . Prám se však musí postavit stejně jako loď a já opravdu nevidím…

Nevidíš , Axele , ale kdybys naslouchal , slyšel bys…

Slyšel ?

Ano , slyšel bys rány kladivem , které by ti prozradily , že Hans je už v plné práci .

Staví snad prám ?

Ano .

Cože ? Porazil snad svou sekerou tyhle stromy ?

Ach , stromy už jsou poraženy . Pojď , uvidíš ho při práci ! Po čtvrthodinové chůzi na druhou stranu výběžku , který tvořil přirozený přístav , spatřil jsem Hanse při práci . Ještě několik kroků a byli jsme u něho . K

mému velkému překvapení ležel už napolo hotový prám na písku . Byl sestaven z kmenů zvláštních stromů . Okolní zem byla doslova poseta množstvím trámů , ohnutých dřev a různých spojek . Bylo toho tolik , že by se z toho dalo postavit celé loďstvo .

Co je to za dřevo , strýčku ? zvolal jsem .

Jsou to smrky , jedle , břízy a všechny ostatní druhy severských dřevin , zkamenělé působením mořské vody .

Je to možné ?

Je to dřevo , kterému se říká zkamenělé nebo fosilní dřevo .

Ale pak to je lignit , který má tvrdost kamene a nemůže proto plavat .

Stává se často , že se z takového dřeva tvoří přímo antracit . Ale v jiných případech , jako v tomto , prodělalo teprve počátek zuhelňovacího procesu . Podívej se ! dodal strýc a hodil jeden ze vzácných kusů do moře .

Dřevo zmizelo pod hladinou , ale pak se vyhouplo nad vodu a kolébalo se na vlnách .

Už jsi přesvědčen ? ptal se strýc .

Přesvědčen , i když to je neuvěřitelné !

Nazítří večer byl prám díky lovcově obratnosti hotov . Byl deset stop dlouhý a pět stop široký . Trámy byly spojeny silnými lany a vytvořily tak pevný celek .

Když bylo naše improvizované plavidlo spuštěno na vodu , plulo klidně po hladině Liddenbrockova moře .





SEN O DĚJINÁCH ZEMĚ

Dne 13 . srpna jsme se probudili velmi brzy . Šlo o slavnostní spuštění nového , rychlého a pohodlného dopravního prostředku .

Ze dvou tyčí jsme zhotovili stožár , z třetí tyče vyrobili veslo a z přikrývek plachtu . To byla výstroj prámu . Provazů jsme měli dost . Celek byl velmi pevný .

V šest hodin dal profesor znamení k nasednutí . Potraviny , zavazadla , nástroje , zbraně a značné množství sladké vody byly už na prámu . Hans zasadil i kormidlo , kterým mohl plavidlo řídit . Sedl si k veslu . Já odvázal konec lana poutajícího nás k břehu . Natáhli jsme plachtu a rychle vypluli .

Ve chvíli , kdy jsme malý přístav opouštěli , napadlo strýce , který si potrpěl na zeměpisná jména , přístav pokřtít . Mezi jinými uvažoval i o mém jménu .

Já vám chci navrhnout jiné jméno , řekl jsem .

Jaké ?

Jméno Grety – Gretin přístav ; to by se na mapě docela pěkně vyjímalo .

Dobrá , tedy Gretin přístav .

Tak se vzpomínka na mou drahou snoubenku spojila s naší dobrodružnou cestou .

Vítr vanul od severovýchodu . Pluli jsme s větrem v zádech nejvyšší rychlostí . Velmi hustý vzduch měl pozoruhodný tah a dul do naší plachty jako mohutný ventilátor .

Za hodinu už mohl strýc naši rychlost propočítat .

Poplujeme-li tak dál , řekl , urazíme za den nejméně třicet mil a brzy spatříme protější břeh .

Já jsem neodpověděl a šel jsem si sednout na příď prámu . Na obzoru se snižoval severní břeh . Obě jeho ramena se široce rozvírala , jako by nám chtěl plavbu usnadnit . Velké mraky vrhaly na hladinu rychlé šedivé stíny , které jako by těžce doléhaly na chmurné vody . Stříbrná zář elektrického světla , odrážená místy kapkami vody , vrhala na boky plavidla světelné skvrny .

Brzy se nám země ztratila z dohledu a s ní zmizel i poslední opěrný bod .

Nebýt pěnivé brázdy za prámem , byl bych si mohl myslit , že jsme zůstali zcela nehybně stát .

K polednímu se na hladině zavlnily obrovské chaluhy . Znal jsem vegetační sílu těchto rostlin , které sestupují na mořské dno až do hloubky dvanácti tisíc stop a rozmnožují se i pod tlakem čtyř set atmosfér . Často vytvářejí pole tak rozlehlá , že ztěžují i lodní plavbu . Nikde však , jak věřím , nerostou chaluhy tak gigantické jako v Liddenbrockově moři .

Náš prám plul podle řas dlouhých tři až čtyři tisíce stop , které se jako obrovští hadi vinuly do nedohledna . Bavil jsem se tím , že jsem zrakem sledoval nekonečné stuhy , doufaje stále , že zahlédnu jejich konec . A přece celé hodiny byly má trpělivost a můj údiv klamány . Jaká přírodní síla mohla vytvořit takové rostliny a jak musela Země vypadat v prvních staletích svého věku , když účinkem tepla a vlhka se rozvíjel na jejím povrchu rostlinný život ?

Přišel večer a světelný stav jako včera nedoznal žádné změny . Byl to stálý jev , s jehož trvalostí jsme musili počítat .

Po večeři jsem se natáhl u paty stožáru a brzy jsem usnul spánkem plným nijakých snů .

Nehybný Hans u kormidla nechal prám splývat zcela volné . Vítr vanul ostatně odzadu , a tak bylo řízení zbytečné .

Od našeho vyplutí z Gretina přístavu mě profesor Liddenbrock pověřil vedením palubního deníku , v němž jsem měl zaznamenávat každé sebemenší pozorování , zapisovat zajímavé jevy , směr větru , docílenou rychlost , ujetou dráhu , slovem všechny příhody této podivné plavby .

Omezím se teď na citování denních zápisů , prováděných takříkajíc pod tlakem událostí , abych podal nejpřesnější popis naší plavby .

Pátek 14 . srpna . – Stále týž severovýchodní vítr . Prám pluje rychle přímým směrem . Břeh zůstal třicet mil proti větru . Na obzoru nic . Intenzita osvětlení se nemění . Je krásně , což znamená , že mraky jsou hodně vysoko , řídké a splývají s bílým ovzduším barvy roztaveného stříbra .

Teploměr : + 32°C .

V poledne Hans připevňuje na konec provazu háček , nasazuje na něj kus masa a vrhá návnadu do moře .

Po dvě hodiny nic nezabírá . Jsou to opravdu vody bez života ? Ne . Udicí něco škubne . Hans provaz vytahuje a s ním rybu , která se zuřivě mrská .

Ryba ! volá strýc .

Je to jeseter , říkám . Malý jeseter .

Profesor se dívá na zvíře pozorněji a mé mínění odmítá . Tato ryba má plochou a oblou hlavu , hřbet pokrytý kostěnými deskami , bezzubou tlamu a značně velké prsní ploutve ; nemá však ocas . Patří opravdu do řádu , do něhož přírodovědci zařadili jesetera , ale liší se několika podstatnými znaky .

Strýc se nemýlí , když po krátkém zkoumání prohlašuje :

Ta ryba patří do čeledi už dlouhá staletí vymřelé . Její fosilní zbytky nacházíme v devonských vrstvách .

Jakže ? volám . Snad jsme nechytili živého obyvatele pravěkých moří ?

Ano , odpovídá strýc , který si rybu neustále prohlíží . Vidíš , že tato fosilní ryba se v ničem neshoduje s dnešními druhy . Chytit takové zvíře živé je pro přírodovědce opravdu štěstí .

Do jaké skupiny tedy patří ?

Do řádu skelnošupinatých , do čeledi štítohlavcovitých , do rodu . . .

Nu ?

Přísahal bych , že do rodu Pterichtis . Ale tenhle druh má jistou zvláštnost , s níž se setkáváme u ryb z podzemních vod .

Jakou ?

Je slepá .

Slepá ?

Nejen slepá , ale chybí jí úplně zrakový orgán . Dívám se blíž . Je to pravda . To však může být jen zvláštní případ . Házíme proto udici znovu do moře . Tyto vody jsou na ryby jistě bohaté , protože za dvě hodiny chytáme velké množství ryb z rodu Pterichtis a dále ryb patřících taky k vymřelým druhům , u nichž však strýc nedovede určit rod . Všechny však jsou bez zrakových orgánů . Tento nečekaný rybolov významně doplňuje naše zásoby .

Tím se zřejmě potvrzuje , že toto moře oživují jen fosilní druhy , u nichž plazi a ryby jsou tím dokonalejší , čím starší je doba jejich vzniku .

Možná že tu najdeme i některé z plazů , které věda mohla rekonstruovat jen z kousků kostí a chrupavek .

Beru si dalekohled a pozoruji moře . Je pusté . Jsme patrně ještě blízko břehu .

Rozhlížím se po nebi . Proč by tu nemohli těžkým vzduchem létat ptáci , jejichž podobu rekonstruoval nesmrtelný přírodovědec Cuvier ? Ryby by jim poskytly dostatek potravy . Rozhlížím se prostorem , ale ovzduší je stejně pusté jako moře .

V mé fantazii se však vynořují úžasné paleontologické představy . Sním s otevřenýma očima . Zdá se mi , že vidím na hladině obrovské pravěké želvy , podobné plovoucím ostrovům . Na ztemnělých březích vidím obrovského pravěkého savce ; je to Leptotherium , nalezené v brazilských jeskyních . Vedle něho Lericotherium z ledových krajů Sibiře . Dále vidím tlustokožce druhu Lophiodon , gigantického tapíra , skrývajícího se za skálou a připraveného servat se o kořist s Anoplotheriem , podivným zvířetem se znaky hrocha , velblouda , koně a nosorožce jako by příroda , tolik spěchající v prvních dobách světa , složila , z několika zvířat zvíře nové . Obří Mastodont krouží chobotem a drtí svými kly pobřežní skály , zatímco Megatherium , spočívající na obrovských nohou , prohledává zemi a budí svým řvaním ozvěny zvučných žulových skal . Nad ním pozoruji Protopitheka , první opici , která se objevila na zemském povrchu . A ve vzduchu sleduji Ptero-dactyla s okřídlenýma předníma nohama , klouzajícího jako široký netopýr těž-

kým vzduchem . A v největší výšce spatřuji obrovské ptáky , silnější než kasuár a větší než pštros , jak roztahují mohutná křídla a dotýkají se hlavou stěn žulové klenby .

Celý ten pravěký svět se rodí v mé fantazii . Přenáším se v duchu do nejstaršího období vývoje života , do éry před objevením člověka , kterému by tehdy neúplná země nemohla ještě stačit . A mé sny mě zanášejí až do doby před vzni-kem živých tvorů . Savci mizí , po nich ptáci , pak druhohorní plazi a konečně i ryby , korýši , měkkýši a členovci . I nejprimitivnější živočichové se vracejí v nicotu .

Všechen život Země se soustřeďuje ve mně . V pustém světě tluče jedině mé srdce . Mizí roční doby . Mizí různá podnebí . Vlastní zemské teplo neustále stoupá a překonává i teplo sluneční . Bují rostlinstvo . Procházím se jako stín porosty stromovitých kapradin , šlapu nejistou nohou v duhových slínech a v pestrých pískovcích . Opírám se o kmen obrovského jehličnanu . Usínám ve stínu Sphenophyllií , Asterophyllií a sto stop vysokých plavuní .

Století míjejí jako dni . Procházím řadou zemských proměn . Rostliny mizí .

Žulové skály ztrácejí svou tvrdost . Působením strašného žáru je stav pevný vystřídán stavem tekutým . Po povrchu země stékají vody . Vaří se a mění se v páry , zahalují nakonec celou zeměkouli . Ta se zvolna mění v plynnou hmotu , rozžhavenou do světle červeného žáru , velkou jako Slunce a stejně zářící . Uprostřed této mlhoviny , čtrnácttisíckrát větší než zeměkoule , která z ní jednou vznikne , jsem unášen hvězdným prostorem . Mé tělo se zmenšuje , taky se mění v páry a mísí se jako nevážitelný atom s nesmírností par , které opisují nekonečnem svou plamennou dráhu . Jaký to sen ! Kam mě přivede ? Horečně črtám na papír podivné podrobnosti . Zapomněl jsem na všechno . Na profesora , na vůdce , na prám .

Mé duše se zmocnily halucinace…

Co je ti ? ptá se strýc .

Dívám se na něho široce rozevřenýma očima a nevidím ho .

Dej pozor , Axele ! Spadneš do moře !

Zároveň mě zachytává silná Hansova ruka . Bez jeho zásahu bych se byl zřítil do vln .

Cožpak ses zbláznil ? volá strýc .

Co je ? říkám konečně , když přicházím k sobě .

Jsi nemocen ?

Ne , měl jsem jen chvíli halucinace . Ale už to přešlo . Je všechno v pořádku ?

Ano . Máme příznivý vítr a klidné moře . Plujeme rychle , a nemýlím-li se ve svém odhadu , brzy už přistaneme .

Po těchto slovech vstávám a pozoruji obzor . Ale linie vod stále splývá s linií mraků .





PŘEDPOTOPNÍ NESTVŮRY

Sobota 15 . srpna . – Kolem je všude jednotvárné moře . Žádná země v dohledu . Obzor zdánlivě ustoupil .

Mám pod vlivem svého snění ještě těžkou hlavu . Strýc nesnil , ale má taky špatnou náladu . Rozhlíží se dalekohledem na všechny strany a znechuceně pak zakládá ruce .

Pozoruji , že profesor Liddenbrock je na nejlepší cestě stát se zas netrpělivým člověkem jako dřív . Zapisuji do svého deníku i tento fakt . Musil jsem se octnout v nebezpečí a trpět , abych z něho vykřesal jiskřičku lidskosti . Ale od mého uzdravení nabyla zas vrchu jeho přirozená povaha . Ale proč se tím trudit ?

Neprobíhá snad naše cesta za příznivých okolností ? Nepluje snad náš prám báječnou rychlostí vpřed ?

Znepokojuje vás něco , strýčku ? ptám se , když ho vidím zdvihat tak často dalekohled k očím .

Znepokojuje ? Ne !

Jste tedy netrpělivý ?

To by byl každý .

Ale vždyť plujeme tak rychle…

Co na tom ? Netrápím se malou rychlostí , nýbrž přílišnou velikostí moře . Vzpomínám si , jak strýc před vyplutím odhadoval délku podzemního prostoru na třicet mil . My jsme však už propluli vzdálenost třikrát delší a jižní břehy se nám dosud neobjevují .

Vůbec nepostupujeme , pokračuje profesor . Je to jen ztráta času a já jsem se přece nevydal tak daleko jen proto , abych se projížděl na prámu po nějakém rybníku !

Nazývá tuto plavbu projížďkou a toto moře rybníkem !

Ale vždyť sledujeme Saknussemmovu cestu . . . , říkám .

To je právě otázka . Sledujeme skutečně jeho cestu ? Přišel Saknussemm až k této vodní ploše ? Přeplul ji ? Co když nás potok , který jsme si vzali za vůdce , zavedl někam jinam ?

Nemůžeme však rozhodně litovat , že jsme se sem dostali . Je to nádherná podívaná a . . .

Nejde o podívanou . Stanovil jsem si určitý cíl a toho chci dosáhnout ! Nemluv mi tedy o nádheře !

Odmlce ! jsem se tedy a nechal jsem profesora kousat se netrpělivostí do rtů . V šest hodin večer požádal Hans o svou mzdu . Strýc mu odpočítal jeho tři rixdaly .

Neděle 16 . srpna . – Nic nového . Počasí stejné . Vítr lehce sílí . Po probuzení se zajímám především o intenzitu světla . Stále se totiž bojím , že elektrická zář potemni a pak zhasne . Není tomu tak . Stín prámu se rýsuje na hladině zcela ostře .

To moře je skutečně nekonečné ! Je jistě široké jako Středozemní moře nebo dokonce jako Atlantik . A proč ne ?

Strýc několikrát zjišťuje hloubku . Přivazuje nejtěžší špičák na konec lana a spouští ho do hloubky dvou set sáhů . Dno nikde . Dá nám mnoho práce sondu vytáhnout .

Když vystoupí špičák na prám , zpozoruje na něm Hans hluboko zaříznuté rýhy . Řekl bych , že ten kus železa byl neobyčejně silně stisknut dvěma tvrdými předměty .

Dívám se na lovce .

Tander ! říká .

Nerozumím mu . Obracím se ke strýci , který je ponořen do svých úvah . Nechci ho rušit . Vracím se k Islanďanovi . Ten několikrát otvírá a zavírá ústa , aby mi naznačil svou myšlenku .

Zuby ! říkám překvapeně a dívám se pozorněji na železnou tyč .

Ano ! Do kovu se zakously zuby . A čelist , v níž seděly , musila mít úžasnou sílu . Pohybuje se tu snad pod vodou nějaký netvor vyhynulého druhu , žravější než žralok a nebezpečnější než velryba ? Nemohu odtrhnout zrak od špičáku napůl překousnutého . Má se snad můj včerejší sen stát skutečností ?

Tyto myšlenky mnou zmítají celý den . Má představivost se utišuje pouze při několikahodinovém spánku .

Pondělí 17 srpna . – Chtěl bych si vzpomenout na všechny zvláštní instinkty předpotopních druhohorních zvířat , která se vyvinula po měkkýších , korýších a rybách a předcházela objevení savců na Zemi . Tehdy patřil svět plazům . Tito netvoři vládli v jurských mořích . Příroda jim dala nejdokonalejší přizpůsobení . Jaké gigantické rozměry ! Jaká úžasná síla ! Dnešní ještěrky aligátoři a krokodýlové , i ti největší a nejnebezpečnější jsou jen nepatrnými zmenšeninami svých předků z dávných dob .

Chvěji se při pouhé představě těchto netvorů . Žádné lidské oko je nevidělo živé . Objevili se na Zemi tisíce století před člověkem , ale jejich kosti , nalézané v hlinitých jurských vápencích , kterým Angličané říkají lias , umožnily nám jejich anatomickou rekonstrukci a poznání jejich gigantických tvarů .

V hamburském muzeu jsem viděl kostru jednoho z těchto plazů . Byl třicet stop dlouhý . Je mi snad jako pozemšťanu souzeno octnout se tváří v tvář jednomu z představitelů předpotopních druhů ? Ne , to není možné ! Ale tady je přesto v železné tyči otisk mohutných zubů ! A podle stop mohu soudit , že jsou kuželovité jako zuby krokodýla .

Pátrám vyděšeným zrakem po moři . Bojím se , že uvidím nořit se z vln jednoho z obyvatelů podmořských jeskyň .

Předpokládám , že profesor Liddenbrock má stejné myšlenky , i když ne mé obavy . Když si prohlédl špičák , rozhlíží se po moři .

Myslím si , že strýcův nápad s měřením hloubky měl j vzít čert . Vyrušil tím nějakého mořského tvora v jeho úkrytu , a nebudeme-li teď cestou napadeni…

Vrhám rychlý pohled po zbraních a zjišťuji , že jsou v pořádku . Strýc mě pozoruje a gestem mi přitaká .

Široké rozvlnění hladiny nám už prozrazuje jakýsi pohyb v hlubinách . Nebezpečí se blíží . Nutno být ve střehu !

Úterý 18 . srpna . – Přichází večer , či spíš čas , kdy nám spánek zatíží víčka , protože na tomto moři noc není . Neměnné světlo nám umíněně unavuje zrak jako při plavbě arktickými kraji . Hans je u kormidla . Při jeho hlídce spím .

Po dvou hodinách mě probouzí prudký náraz . Prám je zdvižen nepopsatelnou silou nad vodu a vržen o dvacet sáhů dál .

Co je ? volá strýc . Narazili jsme ?

Hans ukazuje prstem na jakousi temnou hmotu , která se vynořuje na dvě stě sáhů od nás a zase se ponořuje . Dívám se tam a volám :

To je obrovská plískavice !

Ano , potvrzuje strýc ,  , ,a za ní neobyčejně velký mořský ještěr !

A o kus dál nestvůrný krokodýl ! Vidíte tu širokou čelist a řadu zubů , jimiž je vyzbrojena ? Ach , už zmizel !

Velryba ! Velryba ! volá profesor . Rozeznávám její obrovskou ocasní ploutev ! Vidíš vodu a vzduch , který vyráží dýchacími otvory ? Opravdu , nad moře se zdvihají dva sloupy vody do pozoruhodné výše . Hledíme na toto stádo mořských netvorů s překvapením a zděšením . Mají nadpřirozené rozměry a nejmenší z nich by rozbil jediným skousnutím celý prám . Hans chce natočit kormidlo po větru , aby nebezpečným sousedům unikl . Ale na druhé straně prámu vidí další , neméně nebezpečné tvory , čtyřicet stop velkou želvu a třicet stop dlouhého hada , který vystrkuje obrovskou hlavu nad vodu .

Nelze utéci . Plazi se blíží . Krouží kolem prámu s rychlostí , jíž by se ani nejrychlejší vlak nevyrovnal . Opisují kolem sebe soustředné kruhy . Beru si svou karabinu . Ale jaký účin může mít kulka na deskách pokrývajících těla těchto zvířat ?

Oněměli jsme hrůzou . Už se k nám blíží ! Z jedné strany krokodýl , z druhé had . Hans mě pokynem zadržuje . Oba netvoři míjejí prám ve vzdálenosti padesáti sáhů a vrhají se na sebe . Zuřivost jim brání všimnout nás .

Sto sáhů od prámu se rozpoutává boj . Vidíme zřetelně srážku obou netvorů .

Zdá se však , že do boje se přišla vmísit další zvířata . Plískavice , velryba , ještěr a želva . Neustále se nám objevuji . Ukazuji na ně Islanďanovi . Ten vrtí nesouhlasně hlavou .

Twa , říká .

Jakže , dva ? Myslí si , že tu jsou jen dva netvoři…

Má pravdu , volá strýc s dalekohledem stále u očí

No tohle !

Ano ! První z netvorů má čenich plískavice , hlavu ještěra a zuby krokodýla .

A to nás zmýlilo . Je to nejobávanější z předpotopních plazů , Ichtyosaurus !

A druhý ?

Druhý je plaz krytý želvím krunýřem , strašný nepřítel toho prvního , Plesiosaurus !

Hans má pravdu . Povrch moře tu brázdí jen dva netvoři . Mám před očima dva ještěry pravěkých moří . Pozoruji krví zalité oko Ichtyosaura , velké jako lidská hlava . Příroda obdařila tohoto plaza optickým zařízením nejvyšší účinnosti , schopným vzdorovat i tlaku hlubin , v nichž se netvor zdržuje . Vědci ho správně nazývají velrybou mezi plazy , protože má tělo i rychlost velryby . Měří nejméně sto stop . Jeho velikost mohu posoudit vždy , když vynoří nad vodu svislou ocasní ploutev . V obrovské čelisti nestvůry je podle přírodovědců neméně než sto osmdesát zubů !

Plesiosaurus je ještěr s válcovitým tělem , s krátkým ocasem a s tlapami uzpůsobenými do tvaru vesel . Celé jeho tělo je kryto krunýřem a ohebný labutí krk se tyčí na třicet stop nad hladinu .

Teď se zvířata napadají s nepopsatelnou zuřivostí . Zdvihají hory vod , které se valí až k prámu . Dvacetkrát jsme se málem převrhli . Ozývá se nesmírně ostrý sykot . Obě zvířata se do sebe zakousla . Nemohu je vzájemně rozeznat . Musíme se teď bát zuřivosti vítěze .

Uplynula hodina , uplynula druhá . Zápas pokračuje se stejnou úporností .

Bojovníci se přibližují k prámu a zase se vzdalují . Zůstáváme nehybní , připraveni ke střelbě . Náhle Ichtyosaurus i Plesiosaurus mizí a vytvářejí na vodě obrovský vír . Bude snad zápas dokončen v mořských hlubinách ?

Vtom se nad hladinu vymrští obrovská hlava Plesiosaura . Netvor je smrtelně zraněn . Nevidím už jeho štít . Jen dlouhý krk se zmítá , kroutí se , ohýbá , klesá , bičuje vodu jako gigantický bič a kroutí se jako přeražený červ . Voda stříká nesmírně daleko . Oslepuje nás . Ale agónie zvířete zvolna končí , jeho pohyby slábnou , křečovité záchvěvy se utišují a dlouhý hadí trup se natahuje na uklidněné hladině jako nehybná hmota . Co se však stalo s Ichtyosaurem ? Odplul do své podmořské jeskyně , nebo se zas objeví na vodní hladině ?





AXELŮV OSTROV

Středa 19 . srpna . – Prudce vanoucí vítr nám naštěstí umožňuje prchnout rychle z bojiště . Hans je stále u kormidla . Strýc , zahloubán do úvah nad bitevní scénou oddává se opět netrpělivému pozorování moře .

Cesta nabývá zase nudné jednotvárnosti , kterou bych však nechtěl rušit za cenu včerejšího nebezpečí .

Čtvrtek 20 . srpna . – Vítr od severoseverovýchodu dost nestálý . Plujeme rychlostí půlčtvrté míle za hodinu .

K poledni se ozývá vzdálený hluk . Zaznamenávám tento fakt , aniž jej mohu vysvětlit . Je to jakýsi neustálý hukot .

Upozorňuji na to strýce , který kroutí hlavou . Jsem přesto přesvědčen , že se nemýlím . Neblížíme se k nějakému vodopádu , který nás strhne do propasti ? Je možné , že takový způsob sestupu by svou kolmostí strýci vyhovoval , ale já…

Několik mil po větru musí být rozhodně nějaký hlučný úkaz , protože teď slyšíme už velmi silný hukot . Přichází z oblohy nebo z moře ?

Zdvihám oči k mrakům v ovzduší a snažím se proniknout jejich hloubkou .

Nebe je klidné ; mraky se vznášejí až nahoře u klenby . Zdá se , že jsou bez pohybu a ztrácejí se ve světelném záření . Příčinu jevu nutno tedy hledat jinde .

Zkoumám proto čistý obzor , zbavený vší mlhy . Jeho vzhled se nemění . Pochází-li však ten hukot z vodopádu , vrhá-li se toto moře do nějakého spodního prostoru , vydává-li onen hukot padající spousta vod , musí se zrychlit proud a jeho vzrůstající rychlost nám může dát představu o nebezpečí , jež nás ohrožuje .

Pozoruji proud . Není žádný . Prázdná láhev , kterou vrhám do moře , zůstává za námi .

Ke čtvrté hodině Hans vstává , zavěšuje se na stožár a šplhá nahoru . Jeho zrak obhlíží celý kruh oceánu kolem prámu . Pak utkvívá na jednom místě . Jeho tvář nejeví žádné překvapení , ale jeho pohled se zostřuje .

Něco uviděl , říká strýc .

Taky si myslím .

Hans slézá , ukazuje rukou k jihu a říká :

Der nere !

Tam dole ? opakuje strýc .

Bere si svůj dalekohled a dívá se pozorně asi minutu , která mi připadá jako celé století .

Ano , ano ! volá .

Co vidíte ?

Veliký sloup vody , stoupající nad hladinu .

Zas nějaký mořský tvor ?

Asi .

Otočme tedy příď víc k západu , protože už víme , jak se chovat před těmito nebezpečnými předpotopními netvory .

Plujme dál , říká strýc .

Obracím se k Hansovi . Ten svírá kormidlo s neměnnou pevností .

Ač nás od zvířete dělí ještě vzdálenost , kterou odhadujeme nejméně na dvanáct mil , můžeme pozorovat vodní sloup , vyrážený z jeho dýchacích otvorů .

Musí to být tedy zvíře obrovského těla . Utéci by znamenalo podřídit se nejzákladnějšímu zákonu opatrnosti . Ale my jsme sem nepřišli proto , abychom byli opatrní .

Plujeme vpřed . Čím víc se blížíme , tím výš sloup roste . Jaký netvor může nabrat takové množství vody a vyvrhovat ji pak takhle bez přerušení ?

V osm hodin večer nejsme už ani dvě míle daleko . Tmavé nestvůrné tělo příšery leží na hladině jako ostrov . Jaký to jev ! Jaká hrůza ! Zdá se , že délka netvora překračuje tisíc sáhů . Co je to za kytovce , jakého ani Cuvier , ani Blumenbach nemohli předvídat ? Je zcela nehybný , jako by spal . Zdá se , že moře jej nemůže unést a že se voda na jeho bocích vlní . Vodní sloup vrhaný do výše pěti set stop padá zpět s ohlušujícím hukotem . Plujeme jako šílení k ohromné hmotě , které by ani sto velryb denně nestačilo k nasycení .

Zmocňuje se mě hrůza . Nechci plout tak daleko ! Bude-li třeba , přeříznu lano plachty . Bouřím se proti profesorovi , který na mne nedbá .

Hans náhle vstává a ukazuje na nebezpečné místo .

Holme ! říká .

Ostrov ! opakuje strýc .

Ostrov ? divím se a krčím rameny .

Opravdu , říká profesor a dává se do hrozného smíchu .

Ale co ten vodní sloup ?

Geyser , říká Hans .

Samozřejmě , gejzír , chechtá se strýc . Gejzír podobný gejzírům islandským .

Nechce se mi zprvu věřit , že jsem se tak hrubě mýlil . Pokládat ostrůvek za mořského tvora ! Teď je to však jasné a já se musím přiznat k omylu . Je to jev docela přirozený .

Jak se blížíme , vzrůstají rozměry vodního sloupu do úžasné velikosti . Ostrůvek se skutečně k nerozeznání podobá obrovskému kytovci s hlavou na deset sáhů vyčnívající nad hladinu . Na jejím konci vznešeně tryská onen gejzír . Občas se ozývají tlumené výbuchy , a obrovský proud , vyrážený se zuřivou prudkostí , rozhazuje svůj chochol z par , stoupajících až k prvním mrakům . Je to jediný gejzír , neobklopují jej ani fumaroly , ani teplá vřídla . Všechna vulkanická síla se soustřeďuje v něm .

Zář elektrického světla vniká do oslnivého sloupu , jehož každá kapka se zbarvuje všemi duhovými barvami .

Přistaneme ! říká strýc .

Musíme se však pečlivě vyhnout vodnímu víru , který by prám naráz potopil .

Hans obratně manévruje a zavádí nás na konec ostrůvku .

Vyskakuji na skalisko . Strýc mě pružně následuje , zatímco Hans zůstává na svém místě jako člověk povznesený nad každé udivení .

Kráčíme po žule promísené tufem . Zem se nám pod nohama chvěje jako stěny parního kotle , v němž bouří přehřátá pára . Je horká . Přicházíme na dohled k malé nádrži uvnitř ostrůvku , z níž stoupá onen gejzír . Vnořuji do bublající vody teploměr s větší stupnicí . Ukazuje teplotu vody sto třiašedesát stupňů .

Tato voda tedy vyráží ze žhavého hnízda . To ovšem hovoří zcela proti teoriím profesora Liddenbrocka .Nemohu si v žádném případě odpustit , abych ho na to neupozornil .

Nu co tu ostatně mluví proti mé doktríně ? odpovídá .

Nic , říkám suše , když vidím , že narážím na naprostou tvrdohlavost .

Nicméně jsem nucen přiznat , že máme až dosud neobyčejné štěstí . Z důvodů , které mi unikají , probíhá naše cesta v neobyčejně příznivých tepelných podmínkách . Ale pokládám za jisté , že jednoho dne přijdeme určitě na místa , kde vnitřní zemská teplota dosáhne nejvyšších hodnot a překročí i výšku měřitelnou teploměrem .

Uvidíme ! To je slovo profesora , který pokřtil tento ostrůvek jménem svého synovce a dal znamení k odjezdu .

Zůstávám tam ještě několik minut , abych pozoroval gejzír . Zjišťuji , že tryská nepravidelně , že někdy slábne a pak zas nabývá nové síly . Přisuzuji to změnám tlaku par nahromaděných v jeho nádrži .

Konečně odplouváme kolem strmých jižních skal . Hans využil zastávky k tomu , aby dal prám do pořádku .

Ale před naloděním jsem udělal ještě některá pozorování , abych si mohl vypočítat ujetou vzdálenost , kterou zapisuji do svého deníku . Ujeli jsme od Gre

tina přístavu dvě stě sedmdesát mil a jsme šest set dvacet mil od Islandu , pod Anglií .





BOUŘE

Pátek 21 . srpna . – Nazítří nám nádherný gejzír zmizel z očí . Vítr zesílil a my jsme se rychle vzdalovali od pelová ostrova . Jeho hukot zvolna slábl .

Počasí – pokud se dá mluvit o počasí – se trochu mění . Ovzduší je nasyceno párami , které přinášejí elektřinu , vzniklou vypařováním slané vody . Mraky se viditelné snižují a nabývají olivového zbarvení . Elektrické světlo jen těžce proniká průsvitnou clonou spuštěnou nad jevištěm , na němž dojde k bouřnému dramatu .

Cítím zvláštní nepokoj jako zvířata na zemi před bouří . Kupovitá mračna seskupená na jihu nabývají zlověstného vzezření . Mají onen hrozivý vzhled , kterého jsem si už častokrát na počátku bouře povšiml . Jsou tak těžká , že se nemohou od obzoru zdvihnout . Ale při závanu vysokého vichru se zvolna rozpouštějí , ztemňují a spojují v jedinou vrstvu pochmurného vzhledu . Občas se dosud osvětlený chuchvalec par zvedne nad šedavou stěnu , ale brzy se zase ztrácí v temné hmotě .

Ovzduší je jistě nasyceno elektřinou . Proniká i mým tělem . Vlasy se mi na hlavě ježí jako při doteku stroje na výrobu elektřiny . Zdá se mi , že kdyby se mě teď mí společníci dotkli , dostali by elektrickou ránu .

V deset hodin dopoledne se příznaky bouře zvýrazňují . Řekl bych , že vítr trochu polevil , aby nabral dechu . Shluk mračen se podobá obrovskému měchu , v němž se shromažďuje uragán .

Nechci věřit hrozivému nebi a přesto se neubráním poznámce :

Blíží se nečas .

Profesor neodpovídá . Má vražednou náladu , když vidí , jak se oceán před ním táhne stále donekonečna . Při mých slovech krčí rameny .

Přijde bouře , říkám a ukazuji k obzoru . Mraky se snižují k moři , jako by je chtěly rozdrtit .

Je naprosté ticho . Vítr ulehl . Příroda je jako mrtvá ; ani nedýchá . Na stožáru , kde už pozoruji slabý oheň sv . Eliáše , visí v těžkých záhybech zplihlá plachta .

Prám tkví nehybně uprostřed těžkého moře bez jediné vlny . Jestliže už neplujeme , proč tedy nechávat plachtu , která by nás mohla při prvním poryvu vichru uvrhnout do záhuby ?

Stáhněme plachtu a položme stožár ! říkám . Bude to opatrné .

Ne k čertu ! volá strýc . Stokrát ne ! Ať nás vichr přepadne ! Ať nás uragán odnese ! Ať konečně spatřím pobřežní skály , i kdyby se měl náš prám o ně rozbít na tisíc kousků !

Ještě nedomluvil , když se jižní obzor náhle změnil . Nahromaděné páry se srazily ve vodu a vzduch prudce stržený tam , kde sražením par vznikla prázdnota , změnil se ve vichřici . Žene se z nejvzdálenějších koutu podzemní dutiny .

Temnota houstne . Jen stěží si mohu udělat několik neúplných poznámek .

Prám se houpá a skáče . Strýc je přehozen z jednoho konce voru na druhý .

Plazím se k němu . Zavěšuje se pevně na konec lana a se zřejmým uspokojením pozoruje rozbouřené živly .

Hans se nehýbá . Jeho dlouhé , vichrem rozcuchané vlasy spadají přes nehybnou tvář a dodávají mu podivného vzhledu , protože konečky vlasů se mu ježí světelnými chocholy . Připomíná svou hrůznou maskou předpotopního člověka , současníka Ichtyosaurů a Megatherií .

Stožár však vzdoruje . Plachta se napíná jako bublina před prasknutím .

Prám se žene rychlostí , kterou nedovedu odhadnout , stále však pomaleji než kapky vody , řítící se za ním tak , že kreslí ve své rychlosti jasné čáry .

Plachta ! Plachta ! volám a dávám znamení , aby ji spustili .

Ne ! odpovídá strýc .

Nej , říká Hans a vrtí slabě hlavou .

Déšť se však zatím mění ve řvoucí vodopád od obzoru , kam se ženeme jako šílenci .

Ale dříve než se dostává až k nám , mračná clona se trhá , moře přechází do varu a teď se počíná vybíjet i elektřina , hromaděná mohutnou chemickou činností v horních vrstvách atmosféry . Do rachocení hromu se mísí jiskřivé zášlehy blesků . Nesčetné výboje se kříží za neustálého burácení . Shluk par se rozžhavuje .

Kroupy , bušící do našich nástrojů a zbraní , světélkují . Zdvižené vlny vypadají jako sopečné pahorky , pod nimiž doutná vnitřní plamen a opatřuje je na vrcholech plamennými chocholy .

Jsem intenzitou světla oslněn , uši mi zaléhají hromovým rachotem . Musím se držet stožáru , který se ohýbá jako třtina pod náporem vichru

(Zde už jsou mé poznámky neúplné . Zaznamenal jsem jen několik prchavých pozorování , zapsaných takříkajíc mechanicky . Ale v jejich stručnosti i v jejich nejasnosti jsou skryty dojmy , které mě ovládaly a vyvolávají dnes lépe než má paměť představu naší situace .)

Neděle 23 . srpna . – Kde jsme ? Vítr nás žene nepředstavitelnou rychlostí .

Noc byla strašná . Bouře neutichá . Octli jsme se uprostřed rachotu a neustálého hřmění . Z uší nám teče krev . Nemůžeme si říci ani slovo . Sled blesků není vůbec přerušován . Pozoruji zpětné zášlehy , které stoupají zdola nahoru a bijí do žulové klenby . Kdyby tak povolila ! Jiné blesky se rozdvojují nebo nabývají tvaru ohnivých koulí , jež vybuchují jako bomby . Všeobecný řev tím ještě vzrůstá .

Překročil už hranice intenzity , pro lidské ucho ještě snesitelné . Kdyby teď vylétly do vzduchu všechny prachárny světa , vůbec bychom to neslyšeli .

Z povrchu mračen vyzařuje trvalé světlo . Z jejich molekul se neustále uvolňuje elektrická energie . Plynné složení vzduchu se zřejmě změnilo . Do ovzduší se zdvihají četné vodní sloupy a zpěněné padají zpět .

Kam plujeme ? Strýc se natáhl v celé své délce na konci prámu .

Teplota stoupá . Dívám se na teploměr . Ukazuje … . (číslo je rozmazáno) .

Pondělí 24 . srpna . – Tohle snad nikdy neskončí . A proč by stav této husté atmosféry neměl být změněn navždy ?

Jsme zničeni únavou . Hans se chová jako obvykle . Prám pluje neměnné k jihovýchodu . Od Axelova ostrůvku jsme se vzdálili na více než dvě stě mil .

V poledne se prudkost vichru zdvojuje . Musíme pevně uvázat všechny předměty našeho nákladu . I každý z nás se uvazuje . Přes hlavy se nám převalují vlny .

Po celé tři dni si nemůžeme říci ani slovo . Otvíráme ústa a pohybujeme rty .

Nevydáváme však ani nejslabší zvuk . Ani hovorem přímo do ucha se nemůžeme slyšet .

Strýc se ke mně přibližuje . Slabikuje několik slov . Mám dojem , že mi říká :

Jsme ztraceni . Nejsem si tím však jist .

Domlouvám se s ním napsáním těchto slov : Svinout Plachtu ! Souhlasně mi přikyvuje .

Nemá ani čas zdvihnout hlavu , když se na kraji prámu objevuje ohnivý kotouč . Stožár i s plachtou odlétá . Vidím ho letět v úžasné výši . Podobá se Pterodactylu , fantastickému létajícímu ještěru z dávných dob .

Jsme zmrazeni hrůzou . Napůl bílý a napůl azurový kotouč velikosti desetipalcové bomby se zvolna pohybuje a v poryvu vichru se překvapující rychlostí otáčí . Stáčí se sem a tam , stoupá po okraji prámu , skáče na pytel se zásobami a lehce sestupuje , poskakuje , dotýká bedničky se střelným prachem . Hrůza ! Vyletíme do povětří . Ne ! Ohnivý kotouč se vzdaluje . Blíží se k Hansovi , který se na něj upřeně dívá . Ke strýci , který se vrhá na kolena , aby se mu vyhnul . Ke mně , který se chvěji , celý bledý , v jeho světle a teple ; krouží mi kolem nohy . Pokouším se ji odtáhnout . Nedaří se mi to .

Ovzduší naplňuje pach dusíku . Vniká nám do krku do plic . Dusí nás .

Proč nemohu odtáhnout nohu ? Je připoutána k prámu ? Ach , náraz elektrické koule zmagnetizoval všechno železo na prámu ! Nástroje , přístroje a zbraně se zmítají a s ostrým rachotem na sebe narážejí . Hřeby v mých podrážkách pevně přilnuly k železným svorníkům ve dřevě . Nemohu nohou ani hnout .

Konečně zuřivým úsilím nohu odtrhávám právě ve chvíli , kdy už ji kotouč vtahoval do svého vířivého pohybu a málem mě odnesl…

Ach , jak oslnivé světlo ! Kotouč vybuchl . Jsme zasypáni plamennými proudy .

Pak vše zhasíná . Mohu ještě zahlédnout strýce ležícího na prámu . Hans je stále u kormidla a plivá oheň pod vlivem elektřiny , která jím proniká .

Kam plujeme ? Kam plujeme ?


Úterý 25 . srpna . – Probírám se z dlouhé mdloby . Bouře zuří dál . Blesky se proplétají jako klubko hadů vržené do vzduchu .

Jsme stále ještě na moři ? Ano – a plujeme nepředstavitelnou rychlostí .

Propluli jsme pod Anglií , pod Lamanšským průlivem , pod Francií , snad pod celou Evropou !

Ozval se nový hluk . Opravdu ! Je to hukot moře tříštícího se o skaliska ! Ale pak


ZTROSKOTÁNÍ

Zde končí to , co jsem nazval palubním deníkem tak šťastně zachráněným při ztroskotání . Pokračuji v líčení jako dřív .

Nemohu říci , co se stalo s prámem po nárazu na skaliska při pobřeží . Cítil jsem , že padám do vody . Jedině proto , že mě silná Hansova ruka vyrvala propasti , unikl jsem smrti a mé tělo nebylo rozerváno ostrými skálami .

Odvážný Islanďan mě odnesl z dosahu vln na žhavý písek , kde jsem se octl vedle strýce .

Pak se vrátil ke skaliskům , do nichž bily zuřivé vlny , aby zachránil několik trosek z rozbitého prámu . Nemohl jsem mluvit . Byl jsem zmožen dojmy i únavou . Trvalo to celou hodinu , než jsem se vzpamatoval .

Diluviální déšť však padal stále , ale už s onou zdvojenou silou , která věští konec bouře . Několik převislých skal nám poskytlo přístřeší před proudem vod z nebe . Hans připravil trochu jídla , kterého jsem se však nemohl ani dotknout . Vyčerpáni třídenním bděním , upadli jsme všichni do bolestného spánku .

Nazítří bylo nádherné počasí . Nebe i moře se jako ve vzájemné dohodě uklidnily . Všechny stopy bouře zmizely . Mé probuzení doprovázela veselá profesorova slova :

Nu , chlapče , spal jsi dobře ?

Byl bych řekl , že jsme v našem domě na Královské třídě , sestupuji klidně k snídani , a že ještě téhož dne budu mít svatbu s Gretou .

Běda ! Vrhla-li nás bouře k jihu , propluli jsme pod Německem , pod mým drahým Hamburkem , pod ulicí , kde bydlí ta , kterou mám na světě nejraději . Oddělovalo nás sotva čtyřicet mil ! Ale čtyřicet mil svislého směru žulovou zdí , ve skutečnosti přes tisíc mil !

Všechny tyto bolestné úvahy prošly rychle mou myslí , než jsem odpověděl na strýcovu otázku :

Nu , opakoval , nechceš mi říci , jak ses vyspal ?

Velmi dobře , odpověděl jsem . Jsem sice celý rozlámaný , ale to nic není .

To opravdu nic není . Trochu únavy a to je vše .

Ale vy mi připadáte , strýčku , dnes ráno nezvykle veselý .

Jsem okouzlen , chlapče , okouzlen ! Jsme na místě .

Na konci naší výpravy ?

To ne , ale na konci tohoto moře , které nemělo konce . Teď se zas vydáme na cestu po souši a vnikneme už opravdu do nitra Země .

Dovolte mi jednu otázku , strýčku .

Dovoluji , Axele .

Co bude s návratem ?

S návratem ? Ty myslíš na návrat , když jsme sem sotva došli ?

Ne , chci jen vědět , jak se budeme vracet .

Tím nejprostším způsobem na světě . Jakmile se dostaneme do středu zeměkoule , buď tam najdeme novou cestu zpět na povrch , nebo se docela měšťácky vrátíme dosavadní cestou . Doufám aspoň , že se za námi neuzavře .

Ale pak budeme muset dát prám zase do pořádku .

Nezbytně .

Ale budeme mít k dokončení tak velké výpravy dost potravin ?

Jistě . Hans je obratný chlapík a já si jsem jist , že většinu zásob zachránil .

Pojďme se o tom ostatně přesvědčit .

Opustili jsme jeskyni , otevřenou všem větrům . Měl jsem naději , která byla zároveň obavou . Zdálo se mi nemožné , že by strašný náraz prámu na břeh nezničil vše , co jsme na něj naložili . Mýlil jsem se . Po příchodu na pobřeží jsem spatřil Hanse uprostřed hromady pečlivě složených věcí . Strýc mu sevřel se vřelým pocitem vděčnosti ruku . Tento muž pracoval po dobu našeho spánku s nadlidskou obětavostí , s jakou bychom se asi u jiného nesetkali , a zachránil s nasa-zením života všechny cenné věci .

Utrpěli jsme vlastně jen jednu citelnou ztrátu : přišli jsme o zbraně . Ale bez těch jsme se mohli obejít . Zásoba střelného prachu zůstala však nedotčena , i když v bouři málem vyletěla do povětří .

Protože už pušky nemáme , musíme se zříci lovu , řekl strýc .

Dobře , ale co přístroje ?

Tady je tlakoměr , nejužitečnější ze všech , za který bych dal všechno ostatní ! S ním mohu propočítat hloubku a zjistit , kdy dosáhneme zemského středu . Bez něho bychom mohli jít stále dál a vyjít až u našich protinožců . Strýcovy žerty byly nemožné .

A co busola ? ptal jsem se .

Tady je , na téhle skále , a v dokonalém stavu ! Stejně i chronometr a teploměr . Ach , ten lovec je vzácný člověk !

To jsem musel uznat . Z přístrojů nechybělo nic . Co se nástrojů a nářadí týče , viděl jsem na písku rozházené žebříky , lana , špičáky , motyky atd .

Zbývalo objasnit ještě otázku potravin .

A co zásoby ? řekl jsem .

Podíváme se ! odpověděl strýc .

Bedny s potravinami byly srovnány na pobřeží , všechny neporušené . Moře jich většinu ušetřilo . Sucharů , soleného masa , jalovcové kořalky a sušených ryb jsme měli ještě na čtyři měsíce .

Čtyři měsíce ! zvolal profesor . Můžeme jít dál , zase se vrátit a ještě z toho , co zbude , uspořádat hostinu pro všechny mé kolegy z gymnasia . Mohl jsem si už dávno zvyknout na strýcovu povahu , a přece mě ten člověk stále znovu překvapoval .

A nyní , řekl , doplníme zásobu vody z nádrží v žule , které bouře naplnila .

Muk z žízně se tak nemusíme bát . Co se prámu týče , doporučím Hansovi , aby jej opravil , ač si myslím , že nám už nemůže posloužit .

Jak to ? zvolal jsem .

Tak mi to napadlo , chlapče . Věřím , že nevyjdeme tam , kudy jsme vešli . Podíval jsem se na profesora s určitou nedůvěrou . Pomyslil jsem si , zda se nezbláznil . A přece nikdy nemluvil tak předvídavě .

Pojďme se nasnídat ! pokračoval .

Dal lovci pokyny a odešel se mnou na vyvýšený mys . Tam nás čekalo výtečné jídlo složené ze sušeného masa ze sucharů a z čaje . Musím doznat , že to bylo jedno z nejlepších jídel mého života . Hlad , čerstvý vzduch a klid po bouři přispěly ke zvýšení mé chuti .

Během snídaně jsem položil strýci několik otázek , abych se dověděl , kde teď jsme .

Myslím , že to těžko zjistíme , řekl jsem .

Ano , přesné zjištění bude dokonce nemožné , odpověděl , protože za té třídenní bouře jsme nemohli změřit rychlost a směr prámu . Ale odhadem můžeme polohu přece jen určit .

Opravdu . Vždyť poslední měření jsme provedli na gejzírovém ostrůvku…

Na Axelově ostrově , chlapče . Nevzdávej se cti , že tvým jménem byl pokřtěn první ostrov , objevený uvnitř zemského masívu .

Dobrá tedy . Na Axelově ostrůvku jsme měli za sebou asi dvě stě sedmdesát mořských mil a octli jsme se více než šest set mil od Islandu .

Dobrá . Vyjděme z toho místa a počítejme se čtyřmi dny bouře , kdy naše rychlost neklesla pod osmdesát mil za čtyřiadvacet hodin .

Souhlasím . To bychom tedy museli připočítat tři sta mil .

Ano . A Liddenbrockovo moře by tedy mělo od břehu k břehu skoro šest set mil . Uvědomuješ si , Axele , že může velikostí srovnávat se Středozemním mořem ?

Jistě . Zvlášť jestli jsme je přepluli jen v jeho šířce !

Což je velmi pravděpodobné .

A je zajímavé , dodal jsem , že jsou-li naše výpočty správné , máme teď Středozemní moře právě nad hlavou .

Opravdu .

Je to tak , protože jsme přibližně devět set mil od Reykjavíku !

To je hezký kus cesty , chlapče . A jsme-li místo pod Středozemním mořem pod Tureckem nebo pod Atlantikem , dá se to vysvětlit odchylkou od směru .

Ne , vítr se zdál stálý . Myslím tedy , že toto pobřeží musí být jihovýchodně od Gretina přístavu .

Dobrá . Můžeme se o tom lehce přesvědčit s pomocí busoly . Pojďme se na ni podívat !

Profesor zamířil ke skálám , kde Hans uložil naše Přístroje . Byl veselý , čilý , mnul si ruce a vůbec se choval náramně živě . Jako mladík ! Šel jsem za ním , zvědav , zda jsem se ve svém odhadu nemýlil .

Když přišel strýc ke skále , vzal kompas , položil ho vodorovně a pozoroval střelku , která se po četných výkyvech ustálila v základní poloze , určené magnetickým působením .

Strýc se na ni zahleděl , protřel si oči a podíval se znova . Konečně se otočil udiveně ke mně .

Co je ? ptal jsem se .

Pokynul mi , abych se podíval na přístroj . Unikl mi výkřik překvapení . Hrot střelky ukazoval sever tam , kde jsme předpokládali jih ! Místo k širému moři stáčel se k pobřeží !

Otřásl jsem kompasem a znovu se na něj zadíval . Střelka byla ve stejné poloze . Ať jsem jí dal jakýkoli směr , vracela se umíněně do nečekané polohy .

Nemohli jsme už pochybovat , že za bouře došlo k nepozorované změně větru . A ten zanesl prám k pobřeží , které podle strýcova přesvědčení zůstalo za námi !





PRAČLOVĚK

Nemohu popsat pocity , které prožíval profesor Liddenbrock . Jeho překvapení , nedůvěru a nakonec vztek . Nikdy jsem neviděl člověka tak vyvedeného z míry a potom tak rozzuřeného . Únava z přeplavby , prožitá nebezpečí , to vše mělo začít znova ! Místo vpřed pluli jsme vzad !

Strýc se však rychle vzpamatoval .

Ach , jaké kousky mi tu osud zahrál ! zvolal . Živly se proti mně spikly !

Vzduch , oheň a voda spojily své úsilí , aby se postavily proti mému postupu !

Dobrá ! Uvidí , co má vůle dokáže ! Nepovolím , neustoupím jim ani o píď a pak se ukáže , zvítězí-li člověk , nebo příroda !

Jak tak stál vyzývavě na skalisku , podobal se rozzuřený profesor Liddenbrock strašnému Ajaxovi , zřejmě naplněn vzdorem k bohům . Pokládal jsem za vhodné zakročit a nasadit jeho nesmyslnému vzkypění uzdu .

Poslyšte , řekl jsem rozhodně , tady dole musí mít každá ctižádost své meze . Proti nemožnému nelze bojovat . Pro cestu přes moře jsme vybaveni špatně . Pět set mil se nedá zdolat na bídně svázaných trámech s pokrývkou místo plachty a s klackem místo stožáru . Nemůžeme prám řídit , jsme jen hříčkou bouří . Pokoušet se podruhé o tu šílenou přeplavbu bylo by šílenství . A bez přerušení jsem plných deset minut uváděl dlouhou řadu nezvratných důkazů . Strýc mi však nevěnoval pozornost a z argumentů nevnímal ani jediný .

Na prám ! vykřikl .

To byla jeho odpověď . Marně jsem se snažil , prosil ho , namáhal se . Narážel jsem na vůli tvrdší než žula .

Hans právě dokončil opravu prámu . Ten podivný člověk nejspíš uhodl strýcovy úmysly . Několika kusy lan plavidlo opravil . Už nad ním vztyčil plachtu , v je-jíchž vlajících záhybech si hrál vítr .

Profesor Hansovi řekl několik slov . Ten ihned začal nakládat zavazadla a připravovat vše k odplutí . Vzduch byl dost čistý a severozápadní vítr celkem stá-

lý .

Co jsem mohl dělat ? Oběma vzdorovat ? Nemožné . Kdyby se aspoň Hans spojil se mnou ! Ale to ne . Zdálo se , že Islanďan se vzdal vlastní vůle a uložil si slib sebezapření . Od služebníka tak oddaného svému pánu jsem nemohl nic čekat .

Musil jsem jít vpřed .

Už jsem chtěl zaujmout na prámu své obvyklé místo , když mě strýc pokynem ruky zastavil .

Odplujeme až zítra , řekl .

Odpověděl jsem gestem člověka smířeného se vším .

Nesmíme nic opomenout , pokračoval strýc . A protože mě osud zavál na tuto část pobřeží , neopustím je , dokud neprozkoumám okolí . Byla to poznámka zcela pochopitelná . Věděli jsme přece , že jsme se vrátili na severní pobřeží , ale nikoli na místo našeho vyplutí . Gretin přístav musel být víc na západ . Bylo tedy velmi rozumné místo našeho nového přistání pečlivě prohlédnout .

Pojďme tedy na průzkum ! řekl jsem .

Nechali jsme Hanse u jeho práce a odešli jsme . Prostor mezi okrajem moře a úpatím předhoří byl dost široký . Mohli jsme jít půl hodiny , než jsme narazili na skalní stěny . Naše nohy drtily nesčetné ulity všech tvarů a velikostí ; kdysi v nich žili tvorové prvních geologických dob . Zahlédl jsem taky mamutí krunýře , jejichž průměr měl často přes patnáct stop . Patřily obrovským Glyptodonům z pliocenního útvaru ; dnešní želvy by vedle nich byly malými zmenšeninami . Jinak půdu pokrývalo velké množství úlomků skal a vlnami ohlazených oblázků , urovnaných do postupných řad . To mě přivedlo k poznámce , že moře kdysi pokrývalo i tento prostor . Na roztroušených skálách , dnes mimo dosah vln , zanechal příboj jasné stopy svého působení .

Kráčeli jsme po terénu z mořských usazenin , jako jsou všechny terény z oněch dob , velmi rozšířené po celém povrchu Země . Profesor pozorně zkoumal každou mezeru ve skálách . Každá skulina kdekoli mohla být pro něho nesmírně důležitá jako pomocník při zjišťování hloubky .

Ušli jsme po pobřeží Liddenbrockova moře asi míli , když tu půda náhle změnila vzhled . Vypadala teď jako roztrhaná , popraskaná zvednutím spodních vrstev . Na mnoha místech svědčily propadliny nebo vyvýšeniny o mohutném posunu zemského masívu .

Postupovali jsme obtížně přes pukliny v žule , smíšen s pazourkem , s křemenem a s diluviálními usazeninami) když se našim zrakům objevilo pole , vlastně celá pláň posetá kostmi . Vypadala jako obrovský hřbitov , na němž generace dvaceti století ukládaly svůj věčný prach . Do dálky se táhly vysoké kupy zbytků .

Vlnily se až k hranici obzoru a mizely v rozpouštějící se mlze . Tady , snad na ploše tří čtverečních mil , se nahromadil popis zvířecího života , popis , jaký snad nemá obdoby .

Hnala nás netrpělivá zvědavost . Naše nohy s praskotem drtily zbytky prehistorických zvířat a kosti , o jejichž vzácné a zajímavé zbytky by se pohádala muzea největších měst . Ani život tisíce Cuvierů by nestačil k sestavení koster zvířat , uložených v této nádherné kostnici . Oněměl jsem překvapením . Strýc zdvihl své dlouhé paže k tvrdé klenbě , která nám sloužila za nebesa . Jeho široce rozevřená ústa a vytřeštěný zrak za čočkami brýlí , hlava kývající odshora dolů i odle-va doprava , prostě celý jeho postoj vyjadřoval bezmezný údiv . Stál před neoce-nitelnou sbírkou Leptotherií , Mericotherií , Mastodontů , Protopitheků , Ptero-dactylů a všech ostatních předpotopních nestvůr , shromážděných zde k jeho osobnímu uspokojení . Představte si vášnivého milovníka knih , přeneseného náhle do bájné alexandrijské knihovny , spálené Omarem , která by jako zázrakem vstala z popela ! Tak vypadal můj strýc , profesor Liddenbrock .

Čekalo ho však ještě jiné překvapení . Když probíhal sopečným prachem , zvedl náhle jakousi ohlazenou lebku a vykřikl rozechvělým hlasem :

Ach Axele , lidská lebka !

"Lidská lebka , strýčku ?" odpověděl jsem s nemenším údivem .

 , ,Ano , chlapče ! Ach pane Milne-Edwardsi , ach pane Quatre - fagesi , jaká škoda , že nejste tam , kde jsem teď já , Otto Liddenbrock !"





PROFESOROVA PŘEDNÁŠKA

Abyste pochopili strýcovo oslovení slavných francouzských vědců , musíte vědět , že nějaký čas před naším odjezdem došlo k nesmírně důležité paleontologické události .

Dne 28 . března 1863 lamači kamene , pracující pod vedením Bouchera de Perthes v lomech Moulin-Quignon u Abbeville v departementu Somme ve Francii , našli čtrnáct stop pod povrchem země lidskou čelist . Byl to první fosilní zbytek tohoto druhu vynesený na denní světlo . U něho se našly kamenné sekery a opracovaný barevny pazourek , potažený během věků jednobarevnou patinou .

Nález vyvolal velké vzrušení nejen ve Francii ale i v Anglii a v Německu . Někteří vědci z Francouzského institutu , mezi nimi i Milne-Edwards a Quatrefages , se věci ujali a dokázali nepopiratelnou pravost nálezu . Stali se pak nejžhavějšími obránci ve  , ,sporu o čelist , jak to nazvali Angličané .

Ke geologům ze Spojeného království , k těm , kteří věřili v pravost nálezu , k panu Falconerovi , Buskovi , Carpenterovi atd . , připojili se i učenci němečtí a mezi nimi především ten nejzuřivější a nejnadšenější , můj strýc Liddenbrock .

Pravost lidské kosti ze čtvrtohor byla zřejmě nepopíratelně prokázána a potvrzena .

Tento názor však měl po pravdě řečeno i zaníceného odpůrce v panu Eliovi de Beaumont . Tento vědec velkého věhlasu tvrdil , že terén u Moulin-Quignonu není diluviální , nýbrž že pochází z dob mnohem mladších , a ve shodě s Cuvierem popíral , že by byl člověk současníkem čtvrtohorních zvířat . Můj strýc Liddenbrock se však držel skvěle a přel se o to tak dlouho , až Elie de Beaumont zůstal nakonec se svým přesvědčením sám .

Znali jsme všechny podrobnosti tohoto sporu , ale nevěděli jsme , že po našem odjezdu došlo při řešení problému k dalšímu pokroku . Stejné čelisti , ač ná-

ležely jedincům různých typů a různých národností , byly nalezeny v pohyblivých vrstvách některých jeskyň ve Francii , ve Švýcarsku , v Belgii . Stejně i zbraně , stroje , pomůcky , kosti dětí , mladíků , mužů a starců . Existence člověka ve starších čtvrtohorách se tedy potvrzovala každým dnem víc a víc .

Ale to nebylo vše . Nové zbytky , vykopané z třetihorních pliocenních vrstev , umožnily odvážnějším vědcům přisoudit lidské rase stáří ještě větší . Je pravda , že těmito zbytky nebyly lidské kosti , nýbrž jen předměty člověkem vyrobené .

Ramenní a holení kosti zvířat pravidelně ohlazené , možno říci otesané , nesoucí zřetelné stopy lidské práce .

Tak člověk jediným skokem přešel po žebříčku času o velký počet století .

Stal se předchůdcem Mastodonta a stával se současníkem slona druhu Elephas meridionahs . Žil tedy už sto tisíc let , protože to je doba , kterou geologové přisuzují vytváření pliocenních vrstev .

Takový byl tehdy stav paleontologické vědy . I to , co jsme věděli , stačilo k vysvětlení našeho postavení před touto kostnicí Liddenbrockova moře . Každý proto pochopí náš úžas a strýcovu radost , zvlášť když o dvacet kroků dál se octl tváří v tvář představiteli čtvrtohorního člověka .

Bylo to zcela zřetelně poznatelné lidské tělo . Zachovala je snad neporušená půda zvláštního složení , podobná půdě na hřbitově sv . Michala v Bordeaux ?

To jsem nemohl říci . Ale tato mrtvola s napjatou pergamenovou kůží , s údy ještě měkkými – aspoň na pohled – s nezkaženými zuby , s bujnou kšticí , s hrůzně velkými nehty na rukou i na nohou , stála tu před našima očima jako živá . Strnul jsem před tímto zjevením z jiných dob , němý úžasem . Můj strýc , obvykle tak prudký v diskusích , mlčel taky . Zdvihli jsme to tělo a postavili je . Dívalo se na nás prázdnými důlky . Proklepávali jsme jeho ozvučnou hruď .

Po chvíli ticha byl strýc přemožen profesorem Liddenbrockem , kterého snad unesla prudká povaha tak , že zapomněl na okolnosti naší cesty , na prostředí , v němž jsme se octli , na nesmírnou jeskyni kolem . Zřejmě si myslel , že přednáší na gymnasiu svým žákům , protože se obrátil s poučujícím tónem k pomyslným posluchačům :

Pánové , mám čest představit vám čtvrtohorního člověka . Velcí vědci jeho existenci popírali , neméně velcí učenci ji potvrzovali . Kdyby zde byli oni nevěřící Tomášové paleontologie , dotkli by se ho prstem a musili by přiznat svůj omyl .

Vím dobře , že věda musí přijímat objevy tohoto druhu opatrně . Vím , že fosilního člověka objevil už Barnum i jiní , jemu podobní šarlatáni . Znám historii kolenní čéšky Ajaxovy , domnělého těla Orestova nalezeného Sparťany , a Asteriova těla dlouhého deset loktů , o němž hovoří Pausanias . Četl jsem zprávy o Trapaniově kostře , objevené ve 14 . století , pokládané za kostru Polyfémovu , znám příběhy obra vykopaného v 16 . století v okolí Palerma . A vy víte stejně jako já , pánové , o rozboru provedeném roku 1577 v Luzernu , o rozboru velkých kostí , které slavný Felix Plater přisoudil obru devatenáct stop vysokému . Hltal jsem Casanionova pojednání i všechny paměti , spisy , rozpravy a námitky uveřejněné ve sporu o kostru krále teutonského kmene Cimbrů , Teutobocha , který napadl Galii a jehož tělo bylo nalezeno v pískovně v Dauphine roku 1613 . V 18 . století bych byl bojoval s Pierrem Campetem o existenci Scheuchzerových praeadamitů . Měl jsem v rukou i spis nazvaný Gigans…

Tady se projevila přirozená strýcova vada , která mu znemožňovala vyslovit na veřejnosti obtížná slova .

Spis nazvaný Gigans… , pokračoval . Dál se nedostal .

Giganteo…

Nešlo to ! Nešťastné slovo mu nechtělo z úst ! Jak by se bylo gymnasium smálo !

Gigantosteologie , dokončil přece jen profesor Liddenbrock mezi dvojím zaklením . Pokračoval vzrušeně dál :

Ano , pánové , to všechno znám ! Vím taky , že Cuvie a Blumenbach rozpoznali v těchto kostech kosti mamutí a jiných čtvrtohorních zvířat . Ale zde by jediná pochybnost znamenala příkoří vědě ! Mrtvola je zde ! Můžete ji vidět , dotknout se jí . Není to jen kostra , je to celé zachovalé tělo , konzervované jedině k antropologickým účelům .

Nechtěl jsem samozřejmě jeho tvrzení popírat .

Kdybych mohl mrtvolu omýt roztokem kyseliny sírové , pokračoval strýc ,

odstranil bych z ní všechny zbytky zemin a lesklých lastur . Ale ona nám i v tomto stavu bude mocí vyprávět svůj příběh .

Profesor teď vzal fosilní mrtvolu a zacházel s ní s obratností předváděče kuriozit .

Vidíte , pokračoval , že není ani šest stop dlouhá a má tedy daleko do předpokládaného obra . Co se rasové příslušnosti týče , je to nepopiratelně rasa kavkazská . Je to naše , bílá rasa . Lebka tohoto fosilního člověka je pravidelně vejčitá , bez vyniklých lícních kostí a bez vystupujících čelistí . Nemá žádný znak vysunuté čelisti , která mění lícní úhel . Změřte jej a zjistíte , že má skoro devadesát stupňů . Půjdu ve svých dedukcích ještě dál a odvážím se tvrdit , že tato ukázka člověka patří ke kmeni jafetskému , rozšířenému od Indie až k hranicím západní Evropy . Nesmějte se , pánové !

Nikdo se sice nesmál , ale profesor už byl zvyklý vidět na svých učených přednáškách rozesmáté tváře .

Ano , pokračoval s novým zápalem , tohle je fosilní člověk , současník Mastodontů , jejichž kosti naplňují tento kraj . Ale nedovolil bych si říci , jak se dostal až sem , jak se vrstvy , v nichž uvízl , sesunuly až do této obrovské podzemní jeskyně . Snad ještě ve čtvrtohorách docházelo k velkým převratům v kůře zemské . Trvalé ochlazování Země způsobilo trhliny , praskliny , pukliny , do nichž se pravděpodobně propadly části horního terénu . Nevyslovuji se o tom , ale ten člověk tu konečně je , obklopen výrobky svých rukou , sekerami a opracovanými pazourky , které určují dobu kamennou . A nepřišel-li sem stejně jako my , jako cestovatel , jako průkopník vědy , nemohu popírat autentičnost jeho dávného původu .

Profesor zmlkl a já jsem mu bezděčně zatleskal . Strýc měl ostatně pravdu a i větší vědci , než jsem byl já , by mu byli stěží odporovali .

Jiný důkaz . Toto fosilní tělo nebylo v obrovské kostnici jediné . Na každém kroku jsme na tom pohřebišti nacházeli další .

Byla to opravdu úžasná podívaná na celé generace lidí a zvířat , nahromaděných na tomto hřbitově . Ale naskýtá se tu vážná otázka , kterou jsme se neodvažovali odpovědět . Sesunuli se tito živočichové posunem kůry zemské na břeh Liddenbrockova moře , až když už byli změněni v prach ? Nebo spíš žili tady , v tomto jeskynním světě , pod tímto umělým nebem , rodili se a umírali jako obyvatelé Země ? Až dosud jsme spatřili z živých tvorů jen mořské nestvůry a ryby .

Bloudí snad po těchto pustých březích ještě nějaký hlubinný člověk ?





HRŮZNÉ ZJEVENÍ

Ještě půl hodiny jsme kráčeli po vrstvách kostí . Spěchali jsme vpřed , hnáni žhavou nedočkavostí . Jaké další divy jeskyně skrývá , jaké další poklady vědy tají ?

Můj pohled byl připraven na každé překvapení , má představivost na každý úžas .

Mořské pobřeží už dávno zmizelo za pahorky u kostnice . Neopatrný profesor nedbal na to , že bychom mohli zabloudit , a vlekl mě dál . Postupovali jsme tiše záplavou elektrického světla . Z důvodů , které neumím vysvětlit , a díky úplnému rozptylu osvětlovala elektrická záře stejnoměrně všechny strany předmětů . Její zdroj nebyl v jediném bodu v prostoru a nevytvářel žádný stín . Mohli jsme si myslit , že je pravé poledne uprostřed léta a my stojíme na rovníku pod kolmými slunečními paprsky . Všechna pára zmizela . Skaliska , vzdálené hory i nejasné pruhy dalekých lesů nabyly pod stejně se šířícím světelným zářením podivného vzhledu . Podobali jsme se oné fantastické postavě z Hoffmannových povídek , která ztratila svůj stín .

Po dvouhodinovém pochodu se objevil okraj rozlehlého lesa , ne ovšem lesa hub , s jakým jsme se setkali u Gretina přístavu .

Rostla zde v celé své nádheře třetihorní vegetace . Velké palmy dnes už vymizelých druhů nádherné předpotopní flóry , jedle , tisy , cypřiše a túje zastupovaly zde jehličnany , spojené navzájem sítí lián . Půdu kryl měkký koberec mechů a játrovek . Ve stinném šeru , které si nezasloužilo onen název pro nedostatek stínu , bublalo několik potůčků . Na jejich březích rostly stromovité kapradiny , podobné oněm ze skleníků na obydlené zemi . Jen barvy chyběly stromům , keřům a rostlinám , zbaveným oživujícího slunečního tepla . Vše zde splývalo v jednotvárný tón , jakoby šedivý stářím .

Strýc Liddenbrock se odvážil do hustého podrostu . Šel jsem za ním , ne bez určitých obav . Jestliže zde příroda hýřila rostlinnou potravou , proč bychom se tu nemohli setkat s nebezpečnými savci ? Na světlinách , vytvořených padlými a věkem rozpadlými stromy , jsem zahlédl některé kořenné luštěniny , mařinovité rostliny a tisíce chutných keřů , vyhledávaných přežvýkavci všech dob . Pak se objevila spleť a směsice nejrůznějších stromů z povrchu zemského . Vedle palem rostly duby , australské blahovičníky se mísily s norskými smrky , severské břízy křížily své větve s větvemi novozélandských kauri . Bylo by to zmátlo i nejbystřej-

ší rozum znalce systematiky pozemských rostlin . Náhle jsem se zastavil . Rukou jsem zadržel i strýce , rozptýlené světlo nám umožnilo zahlédnout v hustém Podrostu i nejmenší předměty . Zdálo se mi , že vidím… ne ! Ale opravdu ! Na vlastní oči jsem zahlédl jakési obrovské tvary , zmítající se pod stromy . Byla to vskutku gigantická zvířata , celé stádo Mastodontů , ne však zkamenělých , nýbrž živých , podobných těm , jejichž zbytky byly nalezeny roku 1801 v bažinách řeky Ohio !

Spatřil jsem ty obrovské slony , jejichž choboty se kroutily pod stromy jako celé hejno hadů . Zaslechl jsem zvuk jejich dlouhých slonovinových klů , narážejí-

cích do starých kmenů . Větve praskaly a listí , orvávané v celých kupách , mizelo v širokých tlamách příšer .

Teď se konečně stal skutečností můj sen , v němž jsem viděl rodit se celý prehistorický svět ! A my jsme byli zde , sami , v nitru Země , vydáni napospas zdejším strašným obyvatelům .

Strýc se na ně zahleděl .

Pojďme , řekl náhle a vzal mě za ruku . Kupředu ! Kupředu !

Ne ! zvolal jsem . Ne ! Nemáme zbraně ! Co bychom si počali uprostřed stáda těch obrovských čtvernožců ? Pojďte , strýčku , pojďte ! Žádný lidský tvor nemůže beztrestně čelit vzteku takových příšer .

Žádný lidský tvor ! odpověděl strýc ztišeným hlasem .

Mýlíš se , Axele . Podívej se ! Podívej se tamhle ! Zdá se mi , že tam vidím živého tvora ! Tvora podobného nám ! Člověka ! Pohlédl jsem tam nedůvěřivě , rozhodnut trvat co nejdéle na svých pochybách . Ale přes všecky pochybnosti jsem se musel sklonit před skutečností .

Ve vzdálenosti necelé čtvrt míle byla opravdu opřena o kmen obrovského kauri lidská bytost , jakýsi Proteus podzemních krajů , nový syn Neptunův , hlídající nesčetné stádo Mastodontů .

Immanis pecoris custos , immanior ipse !*

Ano ! Immanior ipse ! To už nebylo fosilní tělo , mrtvola , jakou jsme našli v kostnici . Byl to obr schopný poroučet těmto příšerám . Jeho tělo přesahovalo výšku dvanácti stop . Jeho hlava , velká jako hlava býka , mizela pod záplavou rozcuchaných vlasů . Byla to skutečná hříva , podobná hřívě předvěkých slonů . V ruce držel obrovskou větev , vhodnou to hůl pravěkého pastevce .

Zůstali jsme překvapeni stát . Ten tvor nás však mohl spatřit . Musili jsme utéci .

Pojďte ! Pojďte ! zvolal jsem a vlekl jsem strýce pryč . Poprvé si to nechal líbit .

Po čtvrthodině jsme byli z dohledu nebezpečného nepřítele .

Když o tom teď střízlivě přemýšlím , když už mám v duši klid , když od nadpřirozeného setkání uplynuly celé měsíce , nevím , co si o tom myslet a mám-li tomu vůbec věřit . Ne ! Je to nemožné ! Naše smysly nás šálily , naše oči nehleděly na to , co viděly ! V podzemním světě neexistuje žádná lidská bytost ! Žádné lidské generace neobývají podzemní dutiny , nestarajíce se o obyvatele zemského povrchu , bez spojení s nimi ! Je to nesmysl , holý nesmysl !

Spíš připouštím existenci nějakého zvířete , jehož tvar se blíží tvaru lidského těla , existenci nějaké opice z prvních geologických dob , nějakého Protopitheka nebo Mezopitheka , podobného tvoru , jakého objevil Lartet mezi kosterními nálezy v Sansanu . Tento však svou postavou převyšoval všechna nám známá paleontologická zjištění . Na tom ale nezáleží ! Byla to opice , ano , opice , i když sebe nepravděpodobnější ! Člověk však , živý člověk , a s ním celý rod pohřbený v zemském nitru ? Ni-kdy !

* Hrůzného dobytka pasák , sám ještě hrůznější .

Přesto jsme opustili jasný a světlý les plni údivu a zdrceni překvapením , které se blížilo až otupení . Bezděčně jsme běželi . Byl to vskutku útěk , podobný děsivému úprku , jaký někdy zažíváme v těžkých snech . Pudově jsme se vrátili k Liddenbrockovu moři a já věru nevím , kam až bych se byl v myšlení dostal , kdyby mě byla nutnost nezavedla k úvahám praktičtějším .

Ač jsem byl přesvědčen , že jsme prošli krajem zcela novým , spatřil jsem místy jistá skalní seskupení , tvarem mi připomínající okolí Gretina přístavu . Několikrát mě to opravdu zmátlo . Z převislých skal se po stovkách řítily potoky a vodopády . Zdálo se mi , že podle zvláštního tvaru poznávám i náš věrný Hansův potok a jeskyni kde jsem byl přiveden k životu . O několik kroků dál mě o tom skoro přesvědčilo uspořádání předhoří , objev potoku a podivný obrys jedné skály .

Profesor byl stejně nerozhodný . Nemohl se v jednotvárném kraji vyznat .

Poznal jsem to podle několika slov , která mu unikla .

Určitě jsme nezamířili k našemu východisku , řekl jsem mu , ale obešli jsme pobřeží a blížíme se teď ke Gretině přístavu .

Ale pak je zbytečné pokračovat v průzkumu , odpověděl strýc . Bude lepší , vrátíme-li se k prámu . Nemýlíš se však , Axele ?

To nemohu říci , protože všechny skály tu jsou stejné . Přesto se mi však zdá , že poznávám výběžek , u něhož Hans sestavoval své plavidlo . Musíme tedy být u malého přístavu , není-li to už tady , dodal jsem , prohlížeje si zátoku , která mi připadala známá .

Nu , Axele , našli bychom přece vlastní stopy a já tu nic nevidím…

Ale já vidím ! zvolal jsem a ukázal jsem strýci nůž , který jsem právě zdvihl .

I hleďme ! Tys ho měl s sebou ? ptal se strýc .

Já ? Vůbec ne ! Myslím , že vy .

Já taky ne , pokud vím . Nikdy jsem takovou věc nevlastnil .

Tím méně já , strýčku .

To je opravdu zvláštní .

Ba ne , je to docela prosté . Takové nože nosívají Často Islanďané . A Hans , kterému nůž patří , jej tu na pobřeží ztratil…

Hans ? řekl strýc a potřásl hlavou .

Pak si nůž pozorně prohlédl .

Axele , řekl mi vážným hlasem , tahle dýka je zbraň ze šestnáctého století , skutečná dýka , jakou nosívali šlechtici za pasem , aby s ní zasazovali ránu z milosti . Je španělského původu . A nepatří ani tobě , ani lovci .

Chcete snad tvrdit…

Podívej se ! Takové zuby si nenadělala vpichováním do lidských hrdel . Její ostří je pokryto vrstvou rzi , která nevznikla ani dnes , ani v tomto roce , ani v tomto století !

Profesor se vzrušoval podle svého zvyku , dávaje se unášet představivostí .

Axele , pokračoval , jsme na stopě velkého objevu . Tato dýka zde ležela na písku sto , dvě stě , tři sta let a otupila se o skály tohoto podzemního moře .

Ale nepřišla sem přece sama ! zvolal jsem . Nemohla si přece nadělat sama zuby ! Někdo nás předešel !

Ano , jeden člověk…

A tento člověk…

Tento člověk tu vyryl dýkou své jméno . Chtěl znovu vlastnoručně označit cestu do středu Země . Hledejme ! Hledejme ! Úžasně vzrušeni , pustili jsme se podle vysoké skalní stěny , která se mohla změnit v chodbu .

Tak jsme došli až k místu , kde se pobřeží zužovalo .

Moře tam takřka omývalo úpatí předhoří , nechávajíc sotva na sáh široký průchod . Mezi oběma skalními výčnělky jsme zahlédli vchod do temné chodby .

Tam se na žulové desce objevila dvě tajemná , napůl vyhlodaná písmena , dvě počáteční písmena odvážného a fantastického cestovatele :

 , ,A . S . !" vykřikl strýc .  , ,Arne Saknussemm ! Stále ten Arne Saknussemm  !"





PŘEKÁŽKA

Od počátku cesty jsem už zažil mnoho překvapení , myslel jsem si proto , že jsem obrněn proti každému údivu a že pohrdnu každým okouzlením . A přesto při pohledu na ona dvě písmena , vytesaná zde před třemi sty lety , zůstal jsem v tupém ochromení stát . Nejenže jsem četl na skále podpis učeného alchymisty , ale držel jsem nadto v ruce jeho dýku ! I kdybych byl býval obzvlášť nedůvěřivý , nemohl jsem už pochybovat o existenci onoho cestovatele a o jeho skutečné cestě .

Zatímco mi tyto úvahy vířily hlavou , profesor Liddenbrock se dal unést až k chvalozpěvnému obdivu Arna Saknussemma .

Jaký to génius ! volal . Nezapomněl na nic , co by mohlo i jiným smrtelníkům otevřít cesty zemskou kúrou , aby i jeho bližní mohli najít stopy , které zanechaly jeho nohy před třemi stoletími na dně temného podsvětí ! Umožnil i cizím zrakům spatřit tyto zázraky ! Jeho jméno , vyryté v určitých úsecích , vede přímo k cíli cestovatele tak odvážného , aby ho sledoval a v samém středu naší planety našel ještě jednou jeho vlastnoruční podpis . Nuže , i já půjdu vepsat své jméno na poslední žulovou stránku ! A ode dneška nechť tento mys , objevený jím u moře , taky jím navštíveného , nese napříště jméno Saknussemmův mys ! Tak nebo téměř tak zněla profesorova nadšená slova , která jsem tam slyšel a která nadchla i mne . Zapomněl jsem na vše , na nebezpečí návratu i na nástrahy cesty Co dokázal jiný , chtěl jsem dokázat taky a nic lidského se mi nezdálo nemožné !

Kupředu ! Kupředu ! zvolal jsem .

A už jsem se vrhal k temné chodbě , když mě profesor náhle zadržel a sám mi přes svou vznětlivost radil k trpělivosti a k chladnokrevnosti .

Vraťme se napřed k Hansovi , řekl , a dopravme prám na toto místo ! Ač nerad , schválil jsem tento postup a vklouzl jsem mezi pobřežní skaliska .

Nezdá se vám , strýčku , řekl jsem cestou , že nám byly okolnosti až dosud neobyčejně příznivé ?

Myslíš , Axele ?

Určitě . Tak tomu bylo i s tou bouří , která nás přivedla na správnou cestu .

Bud tedy bouři chvála ! Dovedla nás na toto pobřeží , které by bylo za pěkného počasí zůstalo daleko za námi . Představte si na chvíli , že bychom se byli přídí svého prámu nedotkli jižního pobřeží Liddenbrockova moře ! Co by se bylo s námi stalo . Nebyli bychom spatřili Saknussemmův podpis a byli bychom teď opuš-

těni na pobřeží bez východu .

Ano , Axele , je v tom něco opravdu prozřetelného , že plavbou na jih jsme se vrátili na sever k Saknussemmovu mysu . Musím říci , že to je víc než podivné a z1 v tom je něco , co absolutně nemohu vysvětlit .

Ale co na tom ? Nejde o vysvětlení faktů , nýbrž o jejich využití .

Snad , chlapče , ale…

Ale teď budeme pokračovat v cestě k severu a dostaneme se snad pod kraje severní Evropy , pod Švédsko , Rusko a Sibiř a kdoví kam ještě , místo pod africké pouště a vlny oceánu . Dál už ani nechci uvažovat .

Ano , Axele , máš pravdu . Ale je to tak lepší , protože opustíme tohle vodorovné moře , které nás nemůže nikam zavést .

Budeme sestupovat , stále jen sestupovat . A víš , že k cestě do zemského středu nám zbývá překonat už jen vzdálenost tisíce pěti set mil ?

Co to je ? zvolal jsem . To nestojí ani za řeč ! Na cestu ! Na cestu ! Náš nesmyslný hovor trval až do setkání s lovcem . Vše už bylo připraveno k okamžitému odplutí . Všechna zavazadla byla na prámu . Zaujali jsme na něm svá místa a Hans s nataženou plachtou zamířil podle pobřeží k Saknussemmovu mysu .

Pro plavidlo , které mohlo plout jen po větru , nevál příznivý vítr . Na mnoha místech jsme se musili odstrkovat okovanou holí . Často nás skaliska , vystupující až hladině , přinutila k dlouhým objížďkám . Konečně Po tříhodinové plavbě , to je k šesté hodině večerní , jsme dorazili na místo příhodné k vylodění .

Vyskočil jsem na břeh , sledován strýcem a Islanďanem . Cesta mě nijak neuklidnila . Naopak . Navrhoval jsem dokonce spálit lodi , abychom si znemožnili návrat . Strýc se však tomu vzepřel . Byl nadobyčej klidný .

Tak aspoň neztrácejme ani vteřinu a vydejme se na cestu ! řekl jsem .

Ano , chlapče . Ale dříve si tu novou chodbu prohlédneme , abychom věděli , máme-li si připravit žebříky .

Strýc uvedl svůj Ruhmkorffův přístroj v činnost . K břehu přivázaný prám osaměl . Vchod do chodby nebyl ostatně ani dvacet kroků daleko . Naše malá skupina se mnou v čele se tam okamžitě vydala .

Téměř okrouhlý vchod měl asi dvacet stop v průměru . Temná chodba vedla mladou skálou , důkladně provrtanou sopečnými hmotami , kterým sloužila kdysi jako cesta výtoku . Její spodní část byla v úrovni země , takže jsme tam mohli bez nesnází vniknout .

Šli jsme po téměř vodorovné ploše , ale po šesti krocích jsme zjistili , že cesta je zahrazena obrovským balvanem .

Prokletá skála ! zvolal jsem vztekle , když jsem se musil před nepřekročitelnou překážkou zastavit .

Marně jsme pátrali nahoře i dole , vlevo i vpravo . Pocítil jsem hořké zklamání . Nechtěl jsem reálnost překážky uznat . Sklonil jsem se . Podíval jsem se pod balvan . Žádná škvíra ! A nahoře ? Všude stejná žulová překážka ! Hans vrhl světlo lampy na všechna místa skalní stěny . Nikde však nenašel v celistvé skále mezeru .

Musili jsme se vzdát každé naděje .

Strýc obcházel dlouhými kroky chodbu .

Ale co Saknussemm ? zvolal jsem .

Ano , řekl strýc . Dal se snad zastavit těmito kamennými dveřmi ?

Ne , ne ! pokračoval jsem vzrušeně . Tenhle kamenný blok ucpal náhle cestu při nějakém otřesu nebo v důsledku nějakého magnetického jevu . Mezi Saknussemmovým návratem a pádem balvanu uběhlo mnoho let . Což není zřejmé , že touto chodbou protékala kdysi zcela volně láva ? Hleďte , na žulové podlaze jsou staré rýhy ! Vyryly je lávou unášené obrovské kameny . Jako by tu byla na základech pracovala ruka obrova . Ale jednoho dne tlak příliš vzrostl a blok , podobný vypadlému hlavnímu kamenu klenby , zřítil se na zem a cestu zavalil . Postavil nám do cesty překážku , s níž se Saknussemm nesetkal . Neodstraníme-li ji , nebudeme moci dojít do středu Země ! Tak jsem hovořil já ! Vstoupil do mne profesorův duch . Podnítil mě génius objevitelů . Zapomněl jsem na minulost , nedbal jsem budoucnosti . Neexistovalo už pro mne nic z povrchu zeměkoule , do jejíhož nitra jsem teď pronikl . Ani města , ani vesnice , ani Hamburk , ani Královská třída , ani má ubohá Greta , která už Jistě musela být přesvědčena , že jsem navždy ztracen v hlubinách Země .

Vezměme tedy špičáky , vyvraťme ten balvan a uvolněme si cestu ! pokračoval strýc .

Pro špičák je to překážka příliš tvrdá , namítl jsem .

Tak tedy sochor .

Pro sochor je příliš dlouhá .

Ale…

Jedině prach ! Nálož ! Podkopejme balvan a vyhoďme ho do povětří !

Prach ?

Ano , jde přece jen o rozbití kusu skály .

Hansi , do práce ! zvolal strýc .

Islanďan odešel zpět k prámu a brzy se vrátil se špičákem , jímž vysekal otvor pro nálož . Nebyla to práce lehká . Musil udělat otvor tak velký , aby se do něho vešlo pětadvacet kilogramů střelné bavlny , jejíž trhací sílaje čtyřikrát větší než síla dělového střelného prachu .

Mou mysl ovládlo podivné vzrušení . Zatímco Hans pracoval , pomáhal jsem účinně strýci připravovat dlouhý doutnák z namočeného střelného prachu zabaleného do pruhu plátna .

Projdeme ! prohlásil jsem .

Projdeme , opakoval strýc .

O půlnoci jsme byli s podkopem hotovi . Nálož střelné bavlny byla vložena do otvoru a chodbou byl natažen doutnák vedoucí až ven . Teď stačila jediná jiskra , aby uvedla strašné zařízení v činnost .

Až zítra ! řekl však profesor .

Musil jsem se podřídit a čekat ještě šest dlouhých hodin !





VÝBUCH

Nazítří , ve čtvrtek 27 . srpna , nastal slavný den této podzemní cesty . Pokaždé , když si na to vzpomenu , rozbuší se mi znovu srdce hrůzou . Od oné chvíle nás už neovládaly rozum , úsudek a důmysl . Stali jsme se hříčkou projevů Země .

V šest hodin jsme byli vzhůru . Blížil se okamžik , v němž jsme si měli otevřít náloží cestu do žulového masívu . Žádal jsem , abych byl poctěn zapálením doutnáku . Až se tak stane , měl jsem si pospíšit za svými společníky k prámu , který nebyl dosud vyložen . Na něm jsme měli vyplout na širé moře , abychom se vyhnuli nebezpečným důsledkům výbuchu , jehož účin uvnitř žulového masívu nemohl selhat .

Doutnák měl podle našeho propočtu hořet deset minut , než se oheň dostane k prachové náloži . Měl jsem tedy dost času odběhnout na prám .

Chystal jsem se splnit svůj úkol ne bez jistého vzrušení .

Po rychlé snídani nasedl strýc s lovcem na prám , zatímco já zůstal na břehu . Měl jsem hořící lampu , kterou jsem chtěl doutnák zapálit .

Jdi tedy , chlapče , řekl mi strýc , ale ihned se vrať !

Buďte klidný , strýčku , nebudu se cestou nikde zdržovat . Zamířil jsem k ústí chodby , otevřel lampu a zdvihl konec doutnáku . Profesor držel v ruce svůj chronometr .

Jsi připraven ? zavolal .

Připraven !

Tak tedy zapal , chlapče !

Přiložil jsem rychle doutnák k plameni , a když na konci zajiskřil , vrátil jsem se během na břeh .

Na prám ! zvolal strýc . A odrazme !

Hans nás mohutným odrazem dostal na moře . Prám se vzdálil na dvacet sáhů od břehu .

Byly to hrozné chvíle . Profesor sledoval zrakem ručičku chronometru .

Ještě pět minut , řekl . Ještě čtyři . Ještě tři . Puls mi tepal po půlvteřinách .

Ještě dvě ! Jedna ! Rozbořte se , žulové skály ! Co se tehdy stalo ? Mám dojem , že jsem rachot výbuchu neslyšel . Ale skála před mýma očima změnila náhle tvar . Rozevřela se jako opona . Spatřil jsem nezměřitelnou propast , která se rozšklebila na pobřeží . Závratné vzdutí moře vytvořilo jedinou vlnu , na jejíž hřeben vylétl téměř svisle náš prám .

Všichni tři jsme upadli . V necelé vteřině vystřídala světlo naprostá tma . Pak jsem cítil , že ztrácím pevnou oporu , ne pod nohama , ale pod prámem . Zdálo se mi , že se řítíme ke dnu . Ale nebylo tomu tak . Byl bych rád promluvil na strýce , ale hukot vod má slova přehlušil .

Navzdory tmě , překvapení a úděsu jsem pochopil , co se stalo . Za skálou , která právě vylétla do povětří , byla propast . Výbuch způsobil ve vrstvách plných trhlin jakési zemětřesení , propast se rozevřela a moře , změněné v divoký proud , nás do ní strhlo .

Byl jsem přesvědčen , že jsme ztraceni .

Tak uplynula hodina či dvě , kdoví ? Tiskli jsme se lokty k sobě , drželi se za ruce , abychom nebyli sraženi z prámu . Naráželi jsme na skály a prám se vždycky strašně otřásl . Naštěstí to nebylo často . Usoudil jsem z toho , že se chodba podstatně rozšiřuje . Bezpochyby jsme byli na Saknussemmově cestě . Ale místo abychom se po ní ubírali sami , vzali jsme svou neopatrností s sebou celé moře !

Je pochopitelné , že tyto myšlenky mi probíhaly hlavou jen v nejasné a temné formě . Jen těžko jsem si je srovnával při naší závratné plavbě , podobné spíš pádu . Soudě podle rychlosti vzduchu , který nám bičoval tváře , pohybovali jsme se rychleji než nejrychlejší vlak . Za těchto podmínek se nedala zapálit pochodeň a náš poslední elektrický přístroj byl výbuchem zničen .

Proto jsem byl značně překvapen , když jsem před sebou náhle spatřil světlo . Klidná Hansova tvář se ozářila . Obratnému lovci se podařilo zapálit lampu .

Ačkoli její plamen se třásl , div nezhasí , přece jen vrhal trochu jasu do strašné tmy .

Chodba byla široká . Odhadl jsem to správně . Naše nedostatečné světlo nám nedovolilo zahlédnout obě stěny zároveň . Spád vody nás unášel rychlostí převyšující rychlost amerických rychlíků . Její povrch vypadal jako svazky tekutých šípů , vystřelených největší prudkostí . Nemohu popsat svůj dojem přiléhavějším srovnáním . Prám byl často strháván vírem a řítil se v prudkém otáčení dál . Když jsme se přiblížili ke stěně chodby , posvítil jsem si na ni lampou a mohl pak odhadovat rychlost podle toho , jak se výčnělky skal měnily v souvislé čáry .

Vypadalo to , jako bychom byli sevřeni síti pohyblivých čar . Odhadoval jsem naši rychlost na třicet mil za hodinu .

Strýc i já jsme přihlíželi s vytřeštěným zrakem , držíce se pahýlu stožáru , který se v okamžiku katastrofy zlomil . Otočili jsme se zády proti větru , abychom se nezadusili rychlostí pohybu , který žádná lidská moc nemohla zastavit .

Tak plynuly hodiny . Situace se nezměnila . Nová událost ji pak ještě ztížila .

Pokoušel jsem sedat trochu do pořádku náklad prámu . Ale zjistil jsem , že většina předmětů ve chvíli výbuchu , když nás moře tak prudce napadlo , zmizela .

Chtěl jsem vědět přesně , co nám zbylo , a proto jsem to s lampou v ruce počal zjišťovat . Z přístrojů nám zbyla jen busola a chronometr , z žebříků a lan jen kus kabelu , ovinutý kolem pahýlu stožáru . Nezůstala nám jediná motyka , jediný špičák , jediné kladivo . A nenapravitelným neštěstím byla ztráta potravin , z nichž nám zbyla zásoba na jediný den !

Počal jsem prohledávat škvíry v prámu , nejmenší mezery mezi kmeny a ve spojení prken . Nic ! Všechny naše zásoby tvořil jen kus sušeného masa a několik sucharů .

Tupě jsem se na ně zahleděl . Nemohl jsem to pochopit . Ale čeho jsem se vlastně bál ? I kdybychom měli zásob na několik měsíců nebo roků , jak bychom se dostali z propasti , kam nás unášel nezadržitelný proud ? K čemu obavy ze smrti hladem , když nám hrozila smrt tolika jinými způsoby ! Což budeme mít vůbec čas zemřít nedostatkem potravin ?

A přesto nevysvětlitelným působením představivosti jsem zapomněl na okamžité nebezpečí pro hrozby budoucnosti , které se přede mnou objevily v celé své děsivosti . Snad budeme ostatně moci uniknout hrůzám prudkého toku a vrátit se na zemský povrch .

Ale jak ? To jsem nevěděl . A kde ? Na tom nezáleží . Naděje jedna k tisíci je vždy nadějí , zatímco smrt hladem nám neponechávala naději pražádnou , ani tu nejmenší .

Napadlo mi říci to všechno strýci , ukázat mu , na jaké řešení jsme odkázáni , a vypočítat přesně čas , který nám k životu ještě zbývá . Sebral jsem však všechnu odvahu a mlčel jsem . Chtěl jsem tím prokázat svou chladnokrevnost .

V této chvíli počala lampa slábnout a pak úplně zhasla . Knot dohořel až do konce . Nastala zas naprostá tma . Nemohli jsme už pomýšlet na rozptýlení těchto neproniknutelných temnot . Zbývala nám sice ještě jedna pochodeň , ale tu jsme teď zapálit nemohli . Zavřel jsem jako malé dítě oči , abych tu tmu neviděl .

Po delší době se rychlost naší plavby ještě zvětšila . Zjistil jsem to podle nárazů vzduchu do tváře . Spád vody byl strašný . Byl jsem přesvědčen , že už neplujeme , nýbrž padáme . Měl jsem dojem téměř svislého pádu . Strýcovy a Hansovy ruce mě pevně držely .

Náhle jsem po nevímjak dlouhé době ucítil náraz . Prám sice nenarazil na tvrdý předmět , ale presto se najednou prudce zastavil . Dopadl na něj vodní vír , obrovská tekutá smršť . Dusil jsem se . Topil jsem se . Bohudíky ta prudká záplava netrvala dlouho . V několika vteřinách jsem zase z plných plic vdechoval volný vzduch . Strýc a Hans mi svírali ruce , div mi je nezlomili . A prám nás unášel všechny tři dál .





V PODZEMNÍM PROUDU

Myslím , že bylo asi deset hodin večer . První můj smysl , který se po posledním náporu ozval , byl sluch . Zaslechl jsem totiž – a byl to skutečně vjem sluchový – že v chodbě nastalo naprosté ticho , které vystřídalo celé hodiny trvající a sluch naplňující řev . Konečně dolehl k mým uším strýcův hlas :

Stoupáme !

Co tím myslíte ? zvolal jsem .

Ano , stoupáme , stoupáme !

Natáhl jsem ruku . Dotkl jsem se stěny . Zkrvavil jsem si tím dlaň . Stoupali jsme nesmírnou rychlostí .

Pochodeň ! Pochodeň ! zvolal profesor .

Hansovi se po značné námaze podařilo pochodeň zapálit , a ačkoli se její plamen naším výstupem srážel dolů , vrhala přece jen dost světla , aby osvítila celou scénu .

Je to tak , jak jsem myslel , řekl strýc . Jsme v úzké šachtě . Když se voda dostala až na dno propasti , začala stoupat na dřívější úroveň a my teď stoupáme s ní .

Kam ?

To nevím , ale musíme být připraveni na vše . Stoupáme rychlostí , kterou odhaduji na dva sáhy za vteřinu , to je sto dvacet sáhů za minutu neboli přes tři a pul míle za hodinu . S takovou rychlostí urazíme hezký kus cesty !

Ano , nezastaví-li nás nic a vede-li tahle šachta vůbec někam ! Co když je však nahoře uzavřena , co když se vzduch tlakem vodního sloupec bude stlačovat , co když budeme rozdrceni ?

Axele , odpověděl profesor naprosto klidně , naše situace je téměř zoufalá , ale jakousi naději na záchranu přece jen máme . Jestliže můžeme každým okamžikem zahynout , můžeme být každým okamžikem i zachráněni . Buďme proto připraveni využít i té nejmenší příležitosti !

Ale co dělat ?

Nabýt nových sil jídlem .

Po těchto slovech jsem na strýce pohlédl vytřeštěným zrakem . Teď jsem mu musil říci to , co jsem nechtěl přiznat .

Jídlem ? opakoval jsem .

Ano , a to hned !

Profesor pak dodal několik slov dánsky . Hans zavrtěl hlavou .

Jakže ? zvolal strýc . Naše zásoby jsou pryč ?

Ano , z potravin máme jen tohle ! Kus sušeného masa pro všechny tři . Strýc se na mne podíval , jako by nemohl má slova pochopit .

Nu , věříte ještě , že se můžeme zachránit ? zeptal jsem se ho . Odpověď jsem nedostal .

Uplynula hodina . Počal jsem pociťovat prudký hlad . Moji společníci trpěli taky , ale žádný z nich se neodvázal dotknout se ubohých zbytků jídla .

Zatím jsme stále rychle stoupali . Vzduch nám často zarazil dech jako vzduchoplavcům při příliš rychlém výstupu . Jestliže však vzduchoplavci při stoupání do horních vzdušných vrstev pociťují pravidelný pokles teploty , my jsme pociťovali pravý opak . Teplota znepokojivě stoupala a musila už dosáhnout nejméně čtyřiceti stupňů .

Co ta změna znamenala ? Až dosud dávala fakta za pravdu Davyho teorii , ke které se hlásil i profesor Liddenbrock . Až dosud zvláštní projevy skal odrážejících teplo , účin elektřiny a magnetismu měnily hlavní přírodní zákony a připravily nám zcela mírnou teplotu , i když teorie o vnitřním žáru Země byla podle mne jedině správná a jedině vysvětlitelná . Neblížíme se snad teď k prostředí , kde se tyto jevy projeví v celé plnosti a kde žár uvádí skály do tekutého stavu ? Bál jsem se toho , a proto jsem řekl profesorovi :

Neutopíme-li se nebo neroztříštíme , nezemřeme-li hladem , zbývá nám ještě naděje , že budeme zaživa upáleni .

Spokojil se jen s pokrčením ramen a ponořil se zas do svých úvah .

Uplynula hodina . Kromě mírného stoupnutí teploty nezměnila situaci žádná jiná událost . Konečně strýc přerušil ticho .

Musíme něco podniknout , řekl .

Podniknout ? zeptal jsem se .

Ano . Musíme sebrat novou sílu . Pokusíme-li se přísným šetřením zbytkem potravin prodloužit si život o několik hodin , budeme zesláblí až do konce . Ano , až do konce , který na sebe nedá dlouho čekat . Nuže , naskytne-li se nám možnost záchrany , budeme-li muset jednat , kde sebereme sílu k činu , budeme-li hladem zesláblí ?

Ale když tenhle kousek masa zhltneme , strýčku , co nám pak zbude ?

Nic , Axele , nic . Ale nasytíš se snad víc , budeš-li jídlo hltat jen očima ? Uvažuješ jako člověk bez vůle , jako tvor bez energie .

A vy dosud neztrácíte naději ? zvolal jsem podrážděně .

Ne , odpověděl pevně strýc .

Jakže ? Vy ještě věříte v nějakou možnost záchrany ?

Ano , samozřejmě ano . Dokud mi srdce bije , dokud mi pod kůží tepe krev , nepřipustím , aby jakýkoli tvor nadaný vůlí podlehl zoufalství . Jaká to slova ! Člověk , který je pronášel za takových okolností , byl jistě podivuhodný svou nezlomností .

Ale co tedy chcete dělat ? ptal jsem se .

Sníst zbytek potravy do posledního drobtu a získat tak ztracené síly . Bude to sice naše poslední jídlo , ale nechť ! Aspoň místo vyčerpání se staneme zas lidmi .

Snězme to tedy ! zvolal jsem .

Strýc vzal kus masa a několik sucharů zbylých po ztroskotání . Vše rozdělil na tři stejné díly a rozdal je . Na každého se dostalo sotva půl kilogramu potravy .

Profesor jedl hltavě , s jakýmsi horečným zanícením . Já jsem jedl navzdory hladu bez chuti , téměř s odporem . Hans pokojně , zvolna a nehlučně žvýkal každé sousto a vychutnával je klidně jako člověk , který se nemusí znepokojovat starostmi o budoucnost . Když pak prám důkladně prohlédl , našel láhev zpola naplněnou jalovcovou kořalkou . Podal nám ji . Tento blahodárný likér nám vrátil síly a trochu nás vzpružil .

Förträfflig ! řekl Hans a taky se napil .

Výtečné , potvrdil strýc .

Nabyl jsem zas trochu naděje . Ale naše poslední jídlo už končilo . Bylo pět hodin ráno .

Člověk je tak utvářen , že jeho zdravotní stav ovlivňuje zpětně i stav duševní . Jakmile uspokojí svou potřebu jídla , velmi těžko si představuje hrůzy hladu . Tak i u nás po dlouhém půstu zvítězilo několik soust sucharů a masa nad minulým utrpením .

Po jídle se každý z nás věnoval svým úvahám . Na co asi myslel Hans , tento muž z nejkrajnějšího evropského západu ,

člověk , který svým odevzdáním v ruce osudu předčil všechny Orientálce ?

Má mysl se zabývala jen vzpomínkami a ty mě přiváděly na zemský povrch , který jsem neměl nikdy opouštět . Dům na Královské třídě , má ubohá Greta a dobrá Marta míjely jako zjevení před mýma očima , a v temném hučení , které se neslo skalním masívem , rozeznával jsem hukot pozemských měst .

Strýc byl stále v pohotovosti . S pochodní v ruce studoval pozorně utváření půdy . Snažil se určit naše postavení průzkumem nakupených zde vrstev . Je-ho výpočet , lépe řečeno odhad , mohl být ovšem jen přibližný . Vědec je však vždy vědcem , dovede-li si zachovat chladnokrevnost , a tuto vlastnost měl profesor Liddenbrock v neobvyklé míře .

Slyšel jsem , že si bručí nějaké výrazy z geologické vědy . Porozuměl jsem jim a proti vlastní vůli jsem se počal zajímat o jeho důležitý výzkum .

Vyvřelá žula , řekl . Jsme ještě v prahorách . Ale stoupáme ! Stoupáme !

Kdo ví ?

Kdo ví ? Tedy stále ještě doufal ? Tápal rukou po svislé stěně a za několik vteřin pokračoval :

Tohle je rula ! Tohle je slídová břidlice ! Dobrá ! Brzy přijdou vrstvy prvohor a pak…

Co tím chtěl říci ? Mohl snad měřit sílu zemské kůry nad našimi hlavami ?

Měl nějaký prostředek k takovým výpočtům ? Ne . Tlakoměr ztratil a žádným odhadem jej nahradit nemohl .

Teplota zatím velmi rychle stoupala . Cítil jsem , že nás obklopuje horké ovzduší . Mohl jsem teplotu srovnat jen s teplotou u tavicích pecí při vypouštění tavby . Hans , strýc i já jsme musili postupně svléci kabáty a vesty . I nejtenčí oblek se stal příčinou nevolnosti , neřku-li utrpení .

Nestoupáme snad k nějakému žhavému ohnisku ? zvolal jsem , když se teplota dvojnásobně zvýšila .

Ne , odpověděl strýc , to není možné ! To není možné !

A přesto je tato stěna horká , namítl jsem , když jsem ji ohmatal .

Ve chvíli , kdy jsem říkal tato slova , skropila mi ruku voda . Musil jsem ji co nejrychleji odtáhnout .

Voda je vařící ! vykřikl jsem .

Profesor mi tentokrát odpověděl jen zlostným gestem .

Mozek mi zaplavila nepřekonatelná hrůza a už jej neopustila . Tušil jsem blízkou katastrofu , jakou si ani nejodvážnější obrazivost nedovede představit .

Zprvu temná a nejasná myšlenka se mi v hlavě měnila v jistotu . Odmítal jsem ji , ale ona se vracela umíněně stále zpět . Neodvažoval jsem se ji vyslovit . A přece některá bezděčná zjištění mě v mém přesvědčení utvrdila . Při nejasném světle pochodně jsem v žulových vrstvách zjistil nepravidelné pohyby . Zřejmě zde dochází k jevu , při němž hraje důležitou roli elektřina .

A pak to hrozné vedro a ta vařící voda ! Rozhodl jsem se podívat na busolu .

Zřejmě se zbláznila !





KRÁTER SOPKY

Ano , zbláznila se ! Střelka skákala od jednoho pólu k druhému , vystřídala všechny směry větrné růžice a točila se , jako by byla stižena závratí . Věděl jsem , že podle obecně přijaté teorie není nerostná kůra zemská nikdy ve stavu absolutního klidu . Neustále je zmítána otřesy způsobenými posunem spodních vrstev a velkých tekutých proudů i vlivem zemského magnetismu , ač tvorové roztroušení na povrchu zemském nemají o těchto pohybech nejmenší tušení . Tyto jevy samy o sobě by mě ovšem byly nepoděsily a nevyvolaly v mé mysli ani jedinou strašnou představu .

Byly zde však jiné projevy , jisté podrobnosti , které mě nemohly nechat dlouho na pochybách . Ozývalo se zde se stoupající silou stále častější rachocení .

Mohl jsem je srovnat jedině s rachotem velkého počtu vozů tažených rychle po dláždění . Byl to trvalý hromový zvuk .

A v mém mínění mě utvrzovala i ta poblázněná busola , zmítaná elektrickými vlivy . Zemská kůra mohla puknout , žulový masív se mohl rozestoupit , puklina zvětšit , prázdnota se naplnit a my , ubohé atomy , jsme měli být ve strašném sevření rozdrceni .

Strýčku ! Strýčku ! vykřikl jsem . Jsme ztraceni !

Co tě to zase poděsilo ? odpověděl mi s překvapivým klidem profesor .

Co je ti ?

Co je mi ? Podívejte se , jak se ty stěny zmítají , jak celý masív puká , jak strašně stoupá teplota , jak voda vře , jak z ní stoupá pára , jak magnetka blázní !

To všechno jsou příznaky zemětřesení !

Strýc zavrtěl lehce hlavou .

Zemětřesení ? řekl .

Ano !

Myslím , že se mýlíš , chlapče .

Takže ? Vy ty příznaky nevidíte ?

Příznaky zemětřesení ? Ne ! Čekám něco lepšího !

Co tím myslíte ?

Sopečný výbuch , Axele .

Výbuch ! zvolal jsem . Jsme však v kráteru činné sopky !

Na to právě myslím , řekl strýc s úsměvem . A to by bylo to nejlepší , co nás může potkat .

To nejlepší ! Zbláznil se snad strýček ? Co jeho slova znamenala ? Jak to , že je tak klidný , že se usmívá ?

Cože ? zvolal jsem . Jsme strženi výbuchem . Osud nás vrhl na cestu žhavé lávy , rozpálených kamenů , vařící vody a všech ostatních sopečných hmot ! Budeme jimi strženi , vyvrženi , vystřeleni , vychrleni , vyhozeni o vzduchu s celými bloky skal , s deštěm popela a strusky uprostřed plamenných vírů ! A to je to štěstí , které nás může potkat !

Ano , odpověděl profesor a podíval se na mne přes brýle . V tom je naše jediná naděje , že se zase dostaneme na zemský povrch . Mozkem mi prolétlo na tisíce myšlenek . Strýc měl pravdu , úplnou pravdu .

Nikdy se mi nezdál tak odvážný a tak přesvědčivý jako v této chvíli , kdy očekával a klidně propočítával naději na sopečný výbuch .

Zatím jsme stále stoupali . Noc uplynula v neustálé cestě vzhůru . Rachot kolem nás ještě zesílil . Byl jsem už skoro udušen . Myslil jsem , že se blíží má poslední hodinka . A přesto je lidská obrazotvornost tak podivná , že i teď jsem se zabýval opravdu dětinskými výzkumy . Podlehl jsem myšlenkám , které jsem už neovládal .

Bylo zřejmé , že jsme byli vyvrženi sopečným výbuchem . Pod prámem vřela voda a pod vodou tekutá láva s vrstvou skal . Láva se nad vrcholem sopky rozlétne všemi směry .

Byli jsme tedy v kráteru sopky . O tom jsme už nemohli pochybovat . Ale tentokrát to nebyla vyhaslá sopka jako Sneffels . Šlo o sopku v plné činnosti . Napadlo mi , co je to za horu a v které části světa nás vyvrhne .

Nemohl jsem pochybovat , že to bude v severském kraji . Busola se před poblázněním nikdy takto nechovala . Od Saknussemmova mysu jsme byli vlečeni přímo na sever na vzdálenost několika set mil . Nevrátili jsme se snad zase pod Island ? Nevyvrhne nás kráter Hekly nebo jiná ze sedmi sopek tohoto ostrova ? V

okruhu pěti set mil je jen na západě při této rovnoběžce několik málo známých sopek na severozápadním pobřeží Ameriky . Na východě je jediná na osmdesátém šířkovém stupni , sopka Esk na ostrově Jeana Mayena nedaleko Špicberků .

Kráterů je tu tedy dost – a dost rozměrných , aby vychrlily najednou celou armádu ! Ale já jsem se snažil uhodnout , která z nich nám poslouží jako východ z nitra Země .

K ránu se náš výstup ještě zrychlil . Jestliže teplota s naším přiblížením k zemskému povrchu místo poklesu ještě stoupla , dalo se to vysvětlit místními podmínkami pod sopečným vlivem . Náš způsob cestování mě nemohl nechat na pochybách . Obrovská síla , tlak několika set atmosfér , vyvozený párami nahromaděnými v útrobách Země , nás nezadržitelně hnal výš . Ale jakým nesčetným nebezpečím nás vystavoval ?

Do svislé šachty , která se teď rozšiřovala , vnikly brzy žlutavé odlesky . Vpravo i vlevo jsem spatřil hluboké chodby podobné obrovským tunelům , z nichž unikaly husté páry . Jejich jiskřivé stěny olizovaly dlouhé plameny .

Hleďte , strýčku , hleďte ! zvolal jsem .

Nu , jsou to plameny z hořící síry . Za sopečného výbuchu to je zcela přirozené .

Ale co když nás zasáhnou ?

Nezasáhnou nás .

A co když nás udusí ?

Neudusí nás . Šachta se rozšiřuje , opustíme prám a schováme se .

A co stoupající voda ?

Už tu žádná voda není , Axele . Jen jakési lávové těsto , které nás vynáší až k ústí kráteru .

Tekutý sloupec skutečně zmizel a uvolnil místo dost hustým vroucím sopečným hmotám . Teplota se stávala nesnesitelnou . Teploměr by byl v tomto ovzduší ukazoval přes sedmdesát stupňů ! Topil jsem se v potu . Nebýt rychlosti výstupu , byli bychom se určitě udusili .

Profesor však neprovedl svůj nápad a prám neopustil . Bylo to dobře . Několik špatně spojených trámů nám přece jen skýtalo oporu , která by nám všude jinde chyběla .

K osmé hodině ranní došlo poprvé k nové události . Náš výstup náhle ustal .

Prám zůstal zcela nehybně stát .

Co je ? ptal jsem se , otřesen zastavením jako úder prudkým .

Zastávka , odpověděl strýc .

Že by sopečný výbuch ustal ?

Doufám , že ne .

Vstal jsem . Pokoušel jsem se rozhlédnout . Snad se prám zarazil o nějaký skalní výstupek a na okamžik přemohl tlak sopečných hmot . V tom případě bychom ho musili co nejrychleji uvolnit .

Nebylo tomu tak . Přestal stoupat celý sloupec popela , strusky a úlomků skal .

Což se sopečný výlev zastavil ? zvolal jsem .

Tak toho se tedy bojíš , chlapče ? řekl strýc se sevřenými zuby . Uklidni se ! Naše nehybnost nebude dlouho trvat . Stojíme už pět minut a za chvíli budeme pokračovat ve výstupu k ústí kráteru . Profesor při těchto slovech nepřestával sledovat svůj chronometr . A měl mít ve svých odhadech opět pravdu . Prám se dal znovu do prudkého a nepravidelného hybu který však trval jen dvě minuty a pak znovu

Dobrá , řekl strýc s pohledem na hodinky . Za deset minut se vydáme zase na cestu .

Za deset minut ?

Ano . Jsme v sopce s přerušovaným výlevem lávy . Nechává nás oddechnout .

Byla to vskutku pravda . V označenou minutu jsme zase vylétli úžasnou rychlostí vzhůru . Musili jsme se chytat trámů , abychom nebyli z prámu sraženi .

Pak pohyb opět ustal .

Uvažoval jsem o tomto podivném jevu , aniž jsem našel uspokojivé vysvětlení . A přece se mi zdálo jasné , že nejsme v hlavním kráteru , nýbrž v kráteru vedlejším , kde se projevuje účin protiproudu .

Nevím , kolikrát se to opakovalo . Mohu jen uvést , že při každém novém vymrštění jsme vylétli větší rychlostí , jako by nás unášela nějaká střela . Ve chvílích zastavení jsme se přímo dusili . Ve chvílích výstupu nám bral dech žhavý vzduch . V jednom okamžiku jsem si představil , jakou rozkoší by bylo ocitnout se náhle v polárním kraji v mrazu třiceti stupňů pod nulou . Ve své vzrušené představivosti jsem putoval arktickou plání a čekal na chvíli , až se octnu na ledovém koberci u pólu . Neustálými nárazy jsem pomalu ztrácel hlavu . Bez Hansovy po-moci bych si byl několikrát rozrazil lebku o žulovou stěnu .

Na to , co se dělo v dalších hodinách , nezachovala se mi přesná vzpomínka .

Jen zmateně jsem vnímal neustálé výbuchy , otřesy masívu a krouživý pohyb , kterým byl prám stržen . Točil se na lávových vlnách v hustém dešti popela . Obklopovaly nás žíravé plameny . Vichr , jakoby buzený obrovským měchem , oživoval podzemní oheň . V jeho odlescích se mi naposled objevila Hansova tvář a mou jedinou myšlenkou zůstal chmurný pocit odsouzenců přivázaných k ústí děl , pocit chvíle , kdy vychází rána a roztrhává údy do všech stran .





KDE TO JSME ?

Otevřel jsem oči a cítil jsem , jak mě kolem pasu svírá silná vůdcova paže .

Druhou rukou podpíral Hans strýce . Nebyl jsem nijak vážně zraněn , spíš celý jako rozlámaný . Viděl jsem , že ležím na svahu nějaké hory , dva kroky od propasti , do níž by mě nejmenší pohyb svrhl . Užuž jsem se řítil po svahu kráteru , ale Hans mě před jistou smrtí zachránil .

Kde to jsme ? ptal se strýc , který byl velmi rozezlen tím , že se octl na zemi .

Lovec pokrčil rameny na znamení naprosté bezradnosti .

Na Islandu ? řekl jsem .

Nej , odpověděl Hans .

Jak to , že ne ? zvolal profesor .

Hans se mýlí , řekl jsem a zdvihl jsem se . Po nesčetných překvapeních této cesty nám bylo připraveno překvapení další . Očekával jsem , že spatřím horu pokrytou věčným sněhem , že uprostřed pusté severské krajiny uvidím bledý svit polární záře . Ale proti všemu očekávání strýce , Islanďana i mne jsme leželi na svahu jakési hory , vyprahlé žhavým sluncem , které nás zalévalo svým žárem .

Nechtěl jsem věřit vlastním očím . Ale žár , jemuž bylo mé tělo vystaveno , nepřipustil žádné pochyby . Vyšli jsme napůl nazí z kráteru , a slunce , od něhož jsme dva měsíce nic nežádali , projevilo svou štědrost v teple , zalévalo nás ve vlnách nádherné záře . Chtěl jsem být přinejmenším na Špicberkách a neměl jsem chuť od toho upouštět .

První promluvil profesor :

Tady to opravdu nevypadá jako na Islandu .

A co ostrov Jeana Mayena ? zeptal jsem se .

Ani ten ne , chlapče . Tohle není vůbec severská sopka s žulovými svahy a se sněžnou čepicí .

A přece…

Jen se podívej , Axele !

Nad našimi hlavami ve výši nejvýše sta stop se otvíral kráter sopky , z něhož každou čtvrt hodiny vyšlehoval s prudkým výbuchem sloup plamenů s balvany pemzy , s popelem a s lávou . Cítil jsem záchvěvy sopky , která dýchala jako velryby a vyvrhovala občas svou obrovskou nozdrou oheň a vzduch . Pod kráterem stékaly po dost strmém svahu koberce sopečných hmot a táhly se do hloubky sedmi až osmi set stop . Úpatí vulkánu mizelo v houští zeleného porostu , v němž jsem poznával olivy , fíkovníky a vinnou révu obtíženou zardělými hrozny .

Takhle přece nevypadá arktický kraj ! To jsem musel uznat .

Když zrak obhlédl zelený kruh , ztrácel se v nádherné vodě širého moře nebo jezera , které z této kouzelné země dělalo ostrov široký sotva několik mil . Na východě byl malý přístav a u něho několik domků . V něm se na modrých vlnách kolébalo něco málo lodí různých tvarů . Za přístavem vystupovalo z vodní pláně množství ostrůvků . Bylo jich tolik , že připomínaly velké mraveniště . Na západě se skláněly k obzoru vzdálené břehy . Na některých se tyčily půvabné modravé pahorky , na jednom vzdálenějším místě se zdvihala neobyčejně vysoká hora s chocholem par na vrcholu . Na severu jiskřila pod slunečními paprsky nesmírná vodní plocha z níž tu a tam čněly vrcholy stožárů nebo oblá , větrem nadmutá plachta .

Nečekanost této podívané byla ještě zesílena její úžasnou krásou .

Kde to jsme ? Kde to jen jsme ? opakoval jsem šeptem .

Hans zavřel lhostejně oči a strýc se jen nechápavě rozhlížel .

Ať je to cokoli , je tu trochu horko , řekl konečně . Výbuchy sopky pokračují a nebylo by opravdu příjemné dostat hned po vyváznutí z kráteru balvanem do hlavy . Sestupme raději dolů a pak uvidíme , na čem jsme . Především umírám hladem a žízní .

Profesor nebyl opravdu duch básnický . Já jsem aspoň zapomněl na tělesné potřeby i na únavu a byl bych zůstal na tomto místě ještě dlouhé hodiny . Musil jsem však jít za svými společníky .

Svah sopky byl velmi strmý . Klouzali jsme strží plnou popela a vyhýbali se proudům lávy , které se kolem nás plazily jako ohniví hadi . Během sestupu jsem neustále mluvil , protože mé zhuštěné představy se musily uvolňovat slovy .

Jsme v Asii , zvolal jsem . Na indickém pobřeží nebo na malajských ostrovech v Oceánii ! Prošli jsme polovinu zeměkoule , abychom vystoupili u protinožců Evropy .

Ale co kompas ? odpověděl strýc .

Ano , kompas ! řekl jsem v rozpacích . Podle něho jsme šli stále na sever .

Lhal tedy ?

Ach , lhal !

Ledaže je tohle severní pól !

Pól ne , ale…

Bylo v tom něco nevysvětlitelného . Nevěděl jsem , co si o tom myslet .

Zatím jsme se přiblížili k zelenému pásu , napohled tak příjemnému . Trápil mě hlad a žízeň . Naštěstí se po dvouhodinové chůzi otevřela před našimi zraky hezká krajina , porostlá olivami , granátovými jablky a vinicemi , které vypadaly , jako by patřily všem . A my jsme při svém zbídačení nebyli ochotni z takové blízkostí se na ně jen dívat . Jaká to byla rozkoš zakousnout se naplno do rudnoucího hroznu ! Nedaleko v trávě , v chladném stínu stromů , jsem objevil pramen studené vody , do níž jsem s rozkoší vnořil ruce a celou tvář .

Zatímco jsme všichni vychutnávali slast odpočinku , objevilo se mezi kmeny jakési dítě .

Hle , obyvatel této šťastné krajiny ! zvolal jsem .

Byl to jakýsi chuďas , velmi bídně oděný , zřejmě neduživý a naším vzhledem značně vyděšený . Vždyť jsme byli polonazí a s nepěstovanými vousy jsme vypadali velmi nepěkně . Není-li tento kraj krajem zlodějů , musili jsme svým zjevem vyděsit všechno obyvatelstvo .

Ve chvíli , kdy se ten uličník chystal utéci , Hans za ním vyběhl a přes jeho křik a kopance ho dovlekl k nám .

Strýc ho počal , jak nejlépe uměl uklidňovat a řekl mu dobrou němčinou :

Jak se jmenuje tahle hora , chlapče ?

Dítě neodpovědělo .

Dobrá , řekl strýc , nejsme tedy v Německu . A zeptal se na totéž anglicky .

Chlapec zas neodpověděl . Velmi mě to mátlo .

Copak je němý ? zvolal strýc , který byl vždy hrdý na své jazykové znalosti , a položil chlapci tuto otázku francouzsky .

Stejné mlčení .

Pokusme se tedy o italštinu , pokračoval strýc a řekl italsky :

Dove noi siamo ?

Ano , kde to jsme ? opakoval jsem netrpělivě .

Chlapec zas neodpověděl .

No tohle ! Budeš mluvit ? zvolal strýc se vzrůstajícím vztekem a chytil chlapce za ucho . Come si noma questaisola ?

Stromboli , odpověděl malý pastýř , když se vytrhl Hansovi z rukou a rozběhl se mezi olivami na planinu . My jsme se o něho už dál nestarali . Stromboli !

Nelze popsat účin , jaký mělo na naši představivost toto nečekané jméno . ! Byli jsme uprostřed Středozemního moře , v památném mytologickém eolském souostroví , na antickém ostrově Strongyle , na němž držel obr Eolus větry a bouře v řetězech . A ony modré hory , tyčící se na východě , byly hory Kalábrie . A ta sopka na jihu byla Etna , sama strašná Etna !

Stromboli ! Stromboli ! opakoval jsem . Strýc mě doprovázel slovy i posuňky . Vypadali jsme , jako když zpíváme ve sboru .

Taká to cesta ! Jaká úžasná cesta ! Vstoupili jsme do sopky a vyšli jsme z druhé . A ta druhá leží přes dvanáct set mil od Sneffelsu , od pustého kraje na Islandu při samém konci světa ! Náhoda nás na naší výpravě dopravila přímo doprostřed jednoho z nejkouzelnějších krajů na světě . Opustili jsme oblast věčného sněhu a octli se v nekonečné zeleni . Nad hlavou jsme nechali šedivou mlhu ledových plání a octli jsme se pod azurovým sicilským nebem !

Po skvělém jídle , které se skládalo z ovoce a z čerstvé vody , vydali jsme se znovu na cestu , abychom se dostali do přístavu Stromboli . Nepokládali jsme za vhodné říkat tam , jak jsme se na ostrově objevili . Pověrčiví Italové by v nás jistě viděli ďábly vyvržené z lůna pekel . Musili jsme se spokojit s rolí ubohých trosečníků . Nebylo to tak slavné , ale zato jistější .

Cestou jsem zaslechl , jak si strýc bručí :

Ale co ta busola ? Ta busola , co ukazovala k severu ! Jak si to vysvětlit ?

Bude snadnější , když se o vysvětlení nebudeme vůbec pokoušet , řekl jsem pohrdavě .

No tohle ! Aby profesor na gymnasiu nenašel příčinu fyzikálního jevu ? To by byla hanba !

Po těchto slovech se můj polonahý strýc s koženým pasem kolem beder a s brýlemi na špičce nosu stal zas obávaným profesorem mineralogie .

Prošli jsme olivovým hájem a za hodinu jsme dorazili do přístavu San Vincenzo , kde Hans požádal o plat . Byl mu vyplacen s vřelým stiskem ruky .

Jestliže se snad v té chvíli s námi nepodílel na pochopitelném vzrušení , dal aspoň najevo výraz neobyčejné sdílnosti .

Konečky prstů stiskl lehce naše ruce a usmál se .





ZÁVĚR

To je závěr vyprávění , jemuž odepřou víru i lidé zvyklí ničemu se nedivit . Já jsem však předem obrněn vůči lidské nedůvěře .

Strombolští rybáři nás přijali s patřičnými ohledy vůči trosečníkům . Dali nám oděv i jídlo . Po osmačtyřicetihodinovém čekání nás 31 . srpna převezl jednostěžník do Messiny , kde jsme se po několikadenním odpočinku zbavili vší únavy .

V pátek 4 . září jsme nasedli na palubu lodi Volturne , což byl jeden z parníků francouzské poštovní dopravy . V myslích jsme se stále zabývali jen jedinou věcí : tou prokletou busolou . Její nevysvětlitelné projevy mě doopravdy trápily . Dne 9 .

září večer jsme přistáli v Hamburku .

Odmítám popisovat Martino překvapení a Gretinu radost .

Teď , když jsi hrdina , řekla mi má drahá snoubenka , nebudeš mě už muset opouštět , Axele !

Podíval jsem se na ni . Plakala a přitom se usmívala .

Dovedete si jistě představit , jakou senzaci vyvolal v Hamburku návrat profesora Liddenbrocka . Díky Martině povídavosti roznesla se zpráva o jeho cestě do středu Země po celém světě . Nikdo tomu nechtěl věřit , a kdo strýce znovu spatřil , nevěřil o nic víc .

Ale Hansova přítomnost a některé informace došlé z Islandu veřejné mínění zvolna pozměnily .

Strýc se tak stal velkým mužem a já synovcem velkého muže , což už taky něco znamená .

Správa města uspořádala na naši počest velkou slavnost . Na gymnasiu byla veřejná přednáška , na níž profesor vypravoval o své cestě a neuvedl jen záhadnou věc s busolou . Téhož dne uložil v městském archívu Saknussemmův dokument a vyjádřil svou upřímnou lítost nad tím , že okolnosti silnější než jeho vůle mu znemožnily sledovat stopy islandského cestovatele až do středu Země . Byl ve své slávě skromný , čímž jeho pověst jen stoupla .

Tolik poct muselo nezbytně vyvolat i mnoho závisti . To se taky stalo . Protože strýcovy teorie , doložené zjištěnými fakty , odporovaly současnému stavu vědeckých znalostí o vnitřní teplotě Země , musil se profesor Liddenbrock pustit slovem i perem do významných diskusí s učenci všech zemí .

Já sám jsem nemohl uznat jeho teorii o ochlazování Země . Navzdory tomu , co jsem viděl , věřím a stále budu věřit ve žhavý stav zemského středu . Přiznávám jen , že některé , dosud nedostatečně určené okolnosti mohou tento zákon pozměnit vlivem zcela přirozených jevů .

V době , kdy se o těchto otázkách diskutovalo nejžhavěji , postihl strýce opravdový zármutek . Přes jeho naléhání opustil Hans Hamburk . Člověk , kterému jsme vděčili za vše , nedovolil nám splatit naše dluhy . Byl postižen bolným steskem po Islandu .

Fárval , řekl jednoho dne a po tomto prostém slově na rozloučenou odplul do Reykjavíku , kam se taky šťastně dostal .

Byli jsme našemu lovci kajek nesmírně zavázáni . A i jeho nepřítomnost nedá na něho zapomenout tem , kterým zachránil život . Já sám rozhodně nezemřu dříve , dokud ho ještě jednou nespatřím .

Na závěr musím dodat , že naše kniha Cesta do středu Země se stala světovou senzací . Byla přeložena a vytištěna ve všech jazycích . Nejvážnější časopisy z ní uveřejnily hlavni příběhy , které byly komentovány , napadány a hájeny se stejným zanícením v táboře příznivců jako odpůrců . A vzácná věc ! Strýc se po celý život těšil získané slávě , která se donesla až k proslulému majiteli cirkusu , panu Barnumovi . Ten se strýci nabídl , že ho bude za nesmírně vysokou odměnu

ukazovat ve Spojených státech .

Ale celou tu slávu neustále doprovázela mrzutá , ne-li mučivá záležitost .

Stále zůstával nevysvětlitelný případ s busolou . A pro vědce se nevysvětlitelný jev stává pravou mukou . Osud však chystal strýci ničím nezkalené štěstí .

Jednoho dne jsem si při pořádání sbírek ve strýcově pracovně všiml jeho busoly . Začal jsem si ji prohlížet .

Ležela teď už šest měsíců v koutě a málo se starala o trápení , které vyvolala .

Jaké však bylo mé překvapení ! Vykřikl jsem . Profesor přiběhl .

Co je ? ptal se

Ta busola…

Vždyť její střelka ukazuje k jihu ,

Co to povídáš ?

Podívejte se ! Póly se vyměnily !

Vyměnily ?

Strýc se podíval , ověřil si to a roztřásl celý dům obrovským skokem . V jeho i v mé hlavě bylo rázem jasno .

Když byl strýc schopen slova , zvolal :

Tak tedy po našem příchodu k Saknussemmovu mysu ta proklatá busola ukazovala k jihu místo k severu ?

Určitě .

Tím je tedy náš omyl vysvětlen . Ale čím mohlo k záměně pólů dojít ?

To je zcela prosté .

Tak mi to vysvětli , chlapče !

Za bouře na Liddenbrockově moři zmagnetizoval onen kulový blesk všechno železo na prámu a tím naši busolu prostě převrátil .

Ach , ten kousek nám tedy zahrála elektřina ! zvolal strýc a dal se do smíchu .

Od toho dne byl profesor Liddenbrock nejšťastnějším ze všech vědců a já nejšťastnějším z lidí , protože hezká Greta se zřekla svého postavení sirotka a za

ujala v domě na Královské třídě postavení neteře a manželky . Nemusím snad dodávat , že jejím strýcem se stal slavný profesor Otto Liddenbrock , člen kore

spondent všech vědeckých a mineralogických společností pěti dílů světa .





Jules Verne

Cesta do středu Země

Karel Poláček



Bylo nás pět





Do školy chodím každý den kolem jednopatrového domu , na kterém je štít s

nápisem Martin Bejval . A pod tím jest tiskacím písmem napsáno : Povoznictví a obchod uhlím .

Ten nápis je modře a červeně



vymalovaný a po obou stranách jsou zkřížená kladívka , což se mi velice líbí . Ale ještě

více se mně líbí



koňská hlava , co je přidělaná mezi dvěma okny v prvním patře . Když jsem byl malý , tak

se mně ta hlava nic , ale docela nic nelíbila , jelikož jsem se jí bál . Ona má porád otevřenou hubu a cení zuby . Ušklíbá se tak , jako by na mne něco věděla , počkej , ty kluku nezdárná , já to na tebe řeknu . Chodil jsem na ni žalovat , že se v jednom kuse na mne šklebí a já jí přece nic nedělám . To ona porád začíná , ať si to nechá ! Maminka mne musila chlácholit a pravila , že ta hlava mně nic nemůže udělat , jelikož je dřevěná . Ale to mně mohla říkat porád a já jsem jí nechtěl věřit , jelikož

jsem byl děsně hloupý . A když jsem šel kolem Bejvalů , tak jsem velice rychle utíkal . Já sem si myslil , že koňská hlava povídá na mne šeptem všelijaké klepy . Někdy jsem poslouchal , jak šeptá : Pročs nejedl dneska polévku , takovou dobrou polévku ? Já vím , žes trápil zrzavého kocoura

Honzu , jelikož jsi mu přidělal na tlapky ořechové



skořápky a on chodil po baráku a hlučně klapal a byl z toho velice mrzutý , jak k tomu

přijde ? Nevíš , že cítí bolest jako ty , nedělej mu trampoty . A kdo vydloubal služce Kristýně rozinky z vánočky , hé !



Já jsem pravil , že to není prauda a nech si to a žalobníci přijdou do pekla a čerti budou do nich šťouchat vidlemi , aby nežalovali . Ale ona se porád šklebí a porád něco šeptá tichým hlasem , však já



popadnu klican a bácnu ji , aby se nešklebila .



Nýčko však už jsem velký , pročež jsem chytrý a vím , že koňská hlava se mně neposmívá ,

ona to dělá jen tak a já jsem se s ní skamarádil . Když jdu do školy , tak jí pravím : Nazdar ! a ona taky praví : Nazdar ! Na jaře se mne ptá , budou-li dneska kuličky nebo se bude hrát tyčkrle . Nebo se snad bude na hřišti prohánět meruna , a tudíž mne napomíná , abych nezapomněl mičudu

napumpovat . Já na to pravím : Děkan , nezapomenu ! V létě by chtěla vědět , co bude s koupáním .

Jestli se jde dneska ke Kalhotám nebo ke Klobouku . Na podzim by chtěla jít



s námi pouštět draka nebo dělat ohníčky a v zimě dělat sněhuláka nebo sáňkovat nebo na

kluziště . Já



vidím , že by s námi chtěla chodit , ale který hoch by chtěl chodit s dřevěnou koňskou

hlavou , ať si zůstane , kde je .



A školu máme pěknou novou a my máme taktéž pana učitele Veselíka , on nosí zlaté

brejle a o přestávce jí housku a čte si v knížce , a když vidí nezdobu , tak uloží trest , jemu je to fuk .

O přestávce býváme na dvoře a někteří žáci děsně řvou a já taktéž . Na tom dvoře nás jednou vyfotografoval pan Potůček , co se dobře učí a dávají pozor , ti seděli v první řadě , pan učitel seděl uprostřed a přespolní



zajíci stáli a koukali se . Já mám tu podobenku zarámovanou a visí nad pohovkou , co si na

ni nesmí



nikdo sednout , jenom teta Anděla , co po ní budeme dědit a ona to ví , pročež má na nás

děsného vzteka . Pročež se posadí a kouká se velice přísně . Vedle mne sedí Éda Kemlink , co s ním chodím , nalevo pak Páta Karel , co s ním vůbec nechci chodit , on je žalobníček , žaluje , nic si nevyžaluje . A nikomu nic nedá , protože je lakomec , ale sám loudit umí . Ale přijď si !



Když naše maminka ten obrázek uviděla , tak se smála , že mám na hlavě šešulku jako

papoušek , a říkala , že jednou budu mít pěknou památku . Tatínek bručel , že se za hlouposti

vyhazují peníze a že to nebude trpět . Jeden , povídal , neví , kam dřív , a vy se tu necháte

vypodobnit . Učitelé , povídal , si myslí , že jsem milionář , jim je hej , mají své jisté , ale mně lidi neplatí . Tak už nebruč , pravila maminka ,



bručáku . A nekaz dítěti radost . Uvidím , jak se mně odslouží , pravil tatínek a šel si lehnout . On vždycky po obědě spí a to si přikryje obličej Národní politikou , aby naň nešly mouchy . Pan učitel mne chválí , že se chovám mravně a že mám dobrou hlavu , pročež mu nosím

sešity domů . Písmo mám nejlepší z celé třídy , vnější úprava písemných prací velmi úhledná . Píšu krásněji než



Kolorenč František , co je první ve třídě , ale často schází , má škrofle a taky měl přiušnice .

Já si přinesl ze školy vši , měl jsem jich plnou hlavu . Nikdo neměl tolik vší , ani Zilvar , co ostává v chudobinci . Maminka pravila , že si musí zoufat , a česala mě . Naši říkají , že půjdu na študije , abych byl pánem a nemusil pakovat bedny jako tatínek . Náš Ladislav , ten nejstarší , taky měl jít na študije , ale nešlo mu měřictví a kouřil retka . Tak mu vzali študenta do domu , aby s ním opakoval , ale Láďa stejně nic neuměl , kradl v krámě bonbóny a rozdával je ďoučatům , aby s ním chodily . Tak ho vyzdvihli ze študijí



a dali ho na kupectví do Mostu , aby se naučil německy . Zpočátku se mu to nelíbilo a psal ,

aby ho zase vzali domů , že už bude dělat dobrotu , a aby mu poslali učebnice , že se bude

soukromě



připravovat do vyšší třídy . Tatínek mu odpověděl , milý Ladislave , to by tak hrálo , měl

jsem s tebou PDF created with pdfFactory trial version www .pdffactory .com



uznání dost , na mně peří neroste , teď je s učením utrum a uslyším-li na tebe stížnost

vezmu hůl , až se vyučíš , dá-li Pánbůh , převezmeš po mně kvelb . Já jsem to psaní nesl na poštu , úředníci tam razítkovali , až to bouchalo , to se mně líbilo . Tak se náš Láďa spokojil , poslal domů prádlo , k němuž bylo přiloženo psaní , že se mu kondice zamlouvá , taktéž pan šéf je s ním

spokojen , moji drazí , pošlete mně



příležitostně něco na přilepšenou , všechny vás vroucně líbám , taky Mančinku , zda táž už

umí chodit ?



Já jsem to psaní předčítal našemu kocourovi , co tomu říkáš , Honzo ? Zda se ti taktéž

zamlouvá



kondice ? Avšak kocour nic neřekl , jenom se šklebil , lízal si břicho a pak vyskočil oknem ,

aby se vydal na toulky .



Naši si myslí , že až budu velký , že budu sedět na kanceláři v teple , lidi budou přede mnou smekat , ale já budu olizovat kolky . A budu si posílat pro párek . To se mi nechce líbit . Nejraději bych sloužil u Bejvalů za pacholka , neboť bych nosil koženou zástěru a v uchu bych měl

mosaznou náušnici proti uhranutí jako Jakub , Bejvalův čeledín . Tak bych kráčel podle vozu

hezky zvolna a zeširoka , mával bych bičem a pro sebe si hvízdal . Několikrát jsem zkoušel chodit jako pacholek Jakub a teď už to umím . Taky pískat jsem se naučil , koně to mají rádi , ale musí v tom být smutná nota . Oni pak otáčejí



po kočím hlavu a dívají se naň svýma krásnýma , tmavýma očima . Někdy si Jakub zastrčí

násadku do holínky a staví se u Friedmannů na kořauku . Nejdříve se podívá sklenkou proti

světlu , pak rychle překotí do sebe kořauku , zavrtí hlavou a udělá brr ! Tuhle se maminka divila , jak mi nalila kávu , tak jsem se na hrnek podíval proti světlu , pak jsem se napil , udělal jsem brr ! a jako bych si utřel vousy . Maminka se ptala : Co to děláš za uličnictví , uličníku jeden uličnická , chceš , abych na tebe vzala kverlačku ? Nechci , odvětil jsem .



Jakub je nemluva , s lidmi moc řečí nenadělá , jeho řeč je hm , jó , tak , nó , inu a podobně .

Zato však rozumí koňské řeči a koně si před ním musejí dávat pozor , aby se neprozradili .

Pozoroval jsem , že když



stojí před krámem pana Friedmanna , tak si šeptají a já vím co . že Jakub se oddává

alkoholu , což škodí



zdraví a vede ke skotáctví . Já bych také rád rozuměl koňské řeči a žádal jsem Jakuba , aby

mne tomu naučil , že mu za to dám svou sbírku nerostů . Jakub se smál a odpověděl : Inu ! Tak jsem mu řekl :



Nechte si to , když jste takový , a já umím koňskou řeč sám od sebe , abyste věděl . Právě před chvilkou jsem slyšel , jak Lyska řekla Grošovatému : Máme pána ochlastu . Jakub se ještě víc smál a řekl : Toť ! PDF created with pdfFactory trial version www .pdffactory .com Můj nejmilejší přítel se nazývá Bejval Antonín , protože jsme s Tondou jedna ruka . Taktéž

si půjčujeme knížky . On má plničký kufr indiánek , jako jest : Morová rána v Praze , Vpád

Pasovských a Bílá paní



Rožmberská . Na jedné jest obrázek s nápisem Dvacaterák se obořil na knížete . Veliký jelen se již již



chystá parohy probodnout knížete pána , vtom však jeho věrný myslivec vystřelil smrtící

ránu , čímž si zavázal knížete k vděčnosti . Taky má Tonda sharkovky a kliftónek habaděj . Všecko má , protože pan Bejval říká , že si potrpí na vzdělání a nelituje groše .



Tonda má převzít povoznictví po svém otci a slíbil mně , že by pak si mne vzal za

pacholka . To by bylo pěkné . Jenomže sám Tonda nechce zůstat doma , ale míní se odebrat do

světa , protože je vynálezcem . On vynalezl takové palčivé sklíčko . Když svítí slunce , tak říká :

Dej sem ruku , já ti něco ukážu , ale nesmíš se dívat , protože bys mně vynález prozradil . Tak podržíš



ruku , chvilku nic , ale za chvilku zařveš bolestí a na ruce máš červený flíček . Tonda říká , že až bude velký , že za ten vynález dostane houf peněz a koupí si motorku .



Jeho otec , pan Martin Bejval , je ze všech nejsilnější . Každému se postaví bez bázně ,

každého přepere . On mně připadá jako Lamželezo , Drtimosaz a Skopcenakopec , jak jsem to četl v jedné knížce , co nám půjčuje pan učitel ze školní žákovské knihovny a musí se v pořádku

odvést , jinak rodiče neb jejich zástupci to musejí zaplatit . Jednou se pan Bejval z legrace pustil do křížku s panem Plachetkou , sládkem , co má taky strašnou sílu , on byl ve válce a všechny nepřátele přemohl , Oni tedy zápasili , byli červení , zhluboka dýchali a pan Bejval praštil panem Plachetkou o zem , jen to žuchlo , on zná ty správné hmaty . Všichni se smáli , pan Plachetka řekl :

Fuj , ty kujóne ! a musil dát na pivo . V Sokole zdvihne pan Plachetka stokilovou činku tahem , nikdo to po něm nedokáže . Pročež chci také býti závozníkem , abysem měl sílu . Všichni úhlavní nepřátelé budou přede mnou prchati , zachraň se , kdo můžeš . Nikoho se neleknu , třeba by byl po zuby ozbrojen jako loupežník Horia , co chodil s Gloskou . Pročež jsem rád , že jsem hoch , jenom mužský dovede všechny nepřátele pokořit , aby prosili o milost , že už to víckrát nebudou dělat .

Holky se sice taky perou , ale nemá to žádnou cenu , jenom se chechtají nebo brečí . Neumějí si hrát , mají samé takové pitomé hry a chtějí se vdávat . Ale žádný



mužský si je nevezme , protože není s nimi žádná legrace . Když si hrají na svatbu , tak

ženicha dělá zase jenom děvče , přičemž se divně kroutí a špulí ústa , aby bylo vidět , že je ženich .

Musíte vědět , že jsem byl ve velkém nebezpečí , že zůstanu holkou , neboť každý kluk , když se narodí , je nejdřív ďouče a pak teprve hoch . Nosil jsem až do svého čtvrtého roku holčenčí

sukýnky , protože naši říkali , že se musejí dotrhat . Byla to pro mne velká hanba , hoši se mnou nechtěli nic mít a můj bratr Ladislav , co je nyní kupeckým mládencem , se proto za mne styděl .

Pamatuji se , jak jednou kolem našeho domu šli nějací páni a já jsem stál na prahu a cucal jsem certličku . Vedle mne stál Ladislav a taky cucal certličku . A jeden z těch pánů ukázal na mne a povídal : To je hezká holčička .



To není prauda , odvětil Láďa uraženě , nýbrž je to kluk .



Vždyť nosí sukýnky , tak jakýpak kluk ? Tak se podívejte ! řekl Láďa a zdvihl mně sukýnky . Páni se smáli a říkali : A přece je to holka ,



a Láďa na ně vyplázl jazyk , vzal mne za ruku a pravil : Pojď domů ! Ale to už je dávno , to jsem byl ještě malý , dneska jsem už velký .



Bylo moje velké štěstí , že se nám narodila Mančinka , škoda že jsem právě nebyl doma ,

protože mne tatínek poslal pro cihličku kvasnic a řekl , abych pak šel na oběd k strejdovi Emilovi a nevrátil se až



večer . Když jsem se vrátil , tak byla u nás paní Štichauerová a chovala Mančinku

zabalenou v peřince . Mančinka měla docela malý obličej , červený jako jablíčko , a v peřince vypadala jako vánočka . Paní



Štichauerová pravila : To je tvoje sestřička , a velela mně : Řekni : Pánbůh požehnej ! Já jsem to nechtěl říci a maminka ležela v posteli a byla nemocná .



Od té doby , co se narodila Mančinka , dostal jsem kalhoty a tak jsem se stal doopravdy

klukem . Dopadlo to tedy se mnou dobře . Když byla naše Mančinka docela malá , tak měla místo nosu knoflík , a věřte mně to nebo ne , dovedla si cucat palec u nohy . Kolikrát jsem to po ní zkoušel , ale ne a ne to trefit . Však já se to musím naučit , a až to budu umět , to bude slávy . Potom se musí schovat i Jirsák Čeněk , co chodí se mnou do školy a Jirsákovi dělají čepice a papuče .

Jirsák Čeněk dovede si obrátit klapky u očí a vypadá hrozně , oči má červené jako čert . Jednou ho tak uviděla Kozí Kuncka , co na náměstí prodává



ovoce , cukrdlata , kokosky , jakož i pomeranče . A odplivla si : Fuj , parchante , to jsem se lekla . Na tebe , PDF created with pdfFactory trial version www .pdffactory .com



skotáku , patří pořádná metla . A na vás dvě , odvětil Jirsák Čeněk a poskakoval a mečet :

Méé , Kozí



Kuncka !



To je teď mládež ! hrozila se ovocnářka . Nemá to kázeň , ani boží bázeň , a hrozila :

Počkej , ty kluku nezdárná , já tě dám polecajtovi .



My jsme se smáli . A Jirsák Čeněk si hned zapsal do notesu : Posmíval jsem se starým

lidem , jelikož si zapisuje hříchy do zásoby , aby měl ke svaté zpovědi nejvíce hříchů ze všech hochů . Jirsák Čeněk se vsadil , že když chce , dokáže hřešit proti všem božím přikázáním . Aby se mohl vyzpovídat , že zhřešil také proti přikázání : Nesesmilníš , napsal na zeď Heřmanovy továrny neslušný nápis . Do školy nemám daleko , jenom asi čtvrt hodinky , a pak co by kamenem dohodil .

Ráno mne nemohou dostat z postele . Obzvláště v zimě , když se sněhové vločky lepí na okno a vítr ťuká a volá , holá , holá ! Po ránu je tma a u nás se svítí petrolkou . V dřímotě slyším , jak se Kristýna štrachá po kuchyni , jak zívá , ach , bóže , bóže , mele kávu a něco bublá . Na kamnech voda v hrnku bublá a mně to připadá , že Kristýna je



v hrnku pod pokličkou a hněvivě se vaří . V peřinách je teploučko a já si myslím , že jsem

zvíře v doupěti , krtek , jezevec nebo co , mám pod zemí klikaté chodby , a když přijde myslivec , tak uprchnu druhým východem , tak jsme se to učili v hodině živočichopisu . Ten myslivec , to je Kristýna , ta mne tahá z postele , vstávej , lenochu , je čas do školy . Já s ní zápasím a křičím : Nech mne , ty Rampušando ! , neboť ona pochází ze vsi Rampuše , která jest položena vysoko v horách .

A umí česky jako německy , se svými příbuznými mluví po haťalácku jako ti mužové , co

přivážejí dříví z hor . Na horách rostou třešně , takové červené , malinké a strašlivě sladké . Když

Kristýna se vrátí z hor , kdež



navštívila rodiče , přináší vždycky pytlík těch sušených třešní , tím se mi nejvíce zavděčí .

V zimě se myju nerad , voda je studená a štípe do tváří , kávu pak honem si vypiju vstoje , ještě dobře , že si knihy do brašny složím už večer , takže jsem hned venku . Kristýna pokaždé za mnou vyběhne a křičí : Ty kluku nevzdělaná , ani jsi tatínkovi a mamince neřekl spánembohem , no počkej ! To je pravda , pročež na Rampušandu vypláznu jazyk . Ona mně hrozí pěstí , já se nebojím . I pravím jí : Tak abys věděla , ode dneška se jmenuješ Rampepurda , ona se směje jako blázen , ona má šamstra a bude se vdávat .



Na cestě se stavím pro Bejvala Antonína a tomu okamžitě oznámím , že Kristýna jest

vlastně



Rampepurda , a jemu se to líbí . Tak se smějeme .



Vždycky se snažím , abych se vyhnul domu , kde bydlí pan Fajst . On je úředník na

odpočinku , nemá



co dělat , a proto se do všeho plete . Nejvíce si všímá školní mládeže , které vytýká různé

nezdoby . Hlavně na mne má spadeno a já mu přece nic nedělám . Najednou se odněkud vyřítí ,

popadne mne za límec a baterkou mně svítí do uší , jestli je mám čisté . Nejsou-li uši řádně vymyty , pak vzkřikne : ha ! a vede mne zpátky k nám do kvelbu . Jemu je to jedno , jsou-li v krámě lidi nebo ne , a křičí : Podívejte se , pane velkoobchodníku , jaké zahnojené uši má váš synátor , hanba , hanba . Tatínek na to vece : To víte , pane Fajst , dětí se člověk neuhlídá . Načež mně vynadá a panu Fajstovi se poděkuje , ale já vidím , že mu to není vhod , jenomže my jsme

obchodníci a pročež musíme být zdvořilí na všechny strany , kdyby se pan Fajst urazil , tak by nám nedal utržit . Já však nemusím být tak uctivý , protože jsem ještě malý a nemám z toho

rozum . Možná že panu Fajstovi plivnu na okno . Nebo mu strčím do kapsy něco nemravného ,

například chcíplou myš . O tom budeme s Bejvalem pilně uvažovat .



Celou ulici Palackého skáčeme o jedné noze , kdo to déle vydrží , nebo jdeme pozpátku , to

také každý



nedokáže a pak se zastavíme před cukrářstvím pana Svobody . Ve skříni tu jsou koláčky ,

krémové



trubičky , rohlíčky a dorty , růžové , hnědé a zelené . Také čokoládové placičky , posypané

takovými bílými a červenými semínky . Tak stojíme s Bejvalem Tondou před výkladem , prstem

ukazujeme na dorty a říkáme se značnou rychlostí : To je moje , to je zas tvoje a tak se jako rozdělíme o celý výklad . I tázal jsem se Bejvala , zda by se bál , kdyby ho na noc zavřeli do cukrářství . Bejval Antonín odvětil , že by se ani trochu nebál , že by tam všecko sežral .



Já bysem se taky nebál a taky bych všecko sežral . Ale na hřbitově bych se bál . Tam v

jednom kuse straší . Kdo naposled umře , tak mezi ostatními nebožtíky nemá žádnou úctu , to je zrovna tak , když



přijde do školy nový žák . Tak ten nový umrlec musí sedět na čerstvém hrobě , zahalený v

prostěradlo , a vartuje . To musí být otrava ! Já bysem nechtěl mít na krchově službu , ani kdyby mně někdo za to dal celý pytel burských oříšků , k tomu album cizozemských známek , modrý

svetr a palčivé sklíčko . PDF created with pdfFactory trial version www .pdffactory .com



My , kteří bydlíme v Palackého ulici , jsme přátelé , ale ostatní jsou nepřátelé . My jsme ti

nejudatnější , pročež jsme postrachem všech nepřátel .



Kteří jsou nepřátelé : To jsou Ješiňáci , ti jsou nejzlejší . Ostávají v Chaloupkách , jsou

zrzaví a mají



obličeje pihovaté , takže jsou kropenatí jako boby , zvané řezníci . Jejich území se

rozprostírá od hostince Na purku , zabírá nádraží a cihelnu a táhne se až k dělnickým domkům , zvaným Na Zavadilce . S nimi sousedí Dražáci , ale ti jsou zas falešní . Nejraději by byli na obě strany . Jednou jdou s námi , podruhé



zase s Ješiňáky . Ale jsou víc pro sebe a každému se posmívají . Jednoho Dražáka vedl pan

Letovský , strážník , na obec , protože dal Ducbabovi kamenem do hlavy . On brečel a jeho tatínek , co je holič , řekl , že to dá soudu . Dražák dražácká na obci lhal , že ne , že nikdy neměl kámen v ruce , ale já ho dobře znám , je to Bednařík , ten je ze všech nejhorší , nikoho nenechá . Bednaříkovi jedí psy a kočky . Bednařík má trojku z mravů .



Avšak největší naši nepřátelé jsou Habrováci , to jsou ti nejhorší sprosťáci . Habrováci i do školy nosí



plné kapsy kamenů . Mají přesilu . Jejich mravy jsou špatné , zvyky ošklivé . Povahy jsou

nesnášenlivé . Často bývají po škole . Ve škole sedí v oslovských lavicích , protože neprospívají .

Také vyrušují a na jiné to svádí . Ruce si nemyjí , také krk mívají špinavý a pan učitel je posílá do umývárny . Tuhle povídal , že by si Habrováci mohli za ušima sázet brambory , všichni jsme se smáli , oni měli vzteka . A pan katecheta říká : Vy , Habrováci jste plémě amalekitské , Bohu nemilé a lidem protivné . Území Habrováků se rozprostírá po obou březích potoka javornického .

Obyvatelé se živí chovem husí a soukenictvím . Někteří se oddávají pašeráctví , pročež musejí chodit s četníkem na okres . Mnozí



úpí ve vězení pro špatné skutky . Habrováci každému nadávají . Běda cizinci , který by se

odvážil do jejich země bez průvodu rodičů nebo jejich zástupců !



Válka s Habrovou počíná se obyčejně na podzim , když rolníci sklidí , radují se z hojné

úrody a ze stodol se ozývá buchání cepů . Tehdy naši vystoupí na stráň , z níž možno zhlédnouti celou zemi habrovskou , až k obzoru , kde sousedí s územím lukavickým . Oko se pokochá

úchvatnou vyhlídkou a ústa z plných hrdel spustí potupnou píseň , která jest Habrovským proti mysli . Tato píseň zní :



U Křížů v maštal



chcípla kobyla



Radujte se , Habrováci ,



bude hostina !



Habrováci - hup !



Nažrali se krup .



Napili se syrovátky ,



až jim bříšek puk , puk , puk !



Jakmile se píseň ta válečná ozve , již vyřítí se ze všech chatrčí , domků , ano i obydlí

občané habrovští



a mávají klacky a divoce pokřikují .



Avšak každé válce předcházejí manévry , aby si vojsko zvyklo pobytu v poli a drsnému

životu válečnickému . Také letos jsme se ustanovili , že budeme konat manévry , a to na vrchu Budíně , jenž



vévodí našemu městu a odkudž je překrásný pohled , jemuž se obdivují i cizinci . Na

Budíně jest les , kde nerostou ani jahody , ani borůvky . Nic tam není .



A tak jednoho jitra se shromáždilo vojsko u našeho domu , tatínek o ničem nevěděl ,

protože právě šel do magacínu pro petrolej . Kdyby to věděl , tak by zařval strašným hlasem : Já ti dám manévry , vem si knihu a uč se ! Velitelem veškeré branné moci byl Bejval Antonín , neb jest ze všech nejsilnější a ve všem se vyzná . Velitelem by chtěl býti Kemlink Eduard , jelikož jeho tatínek píše na berňáku , pročež ho každý musí zdravit . Náš tatínek ho také musí zdravit , přičemž

pokaždé vyndá dýmku z úst . Éda Kemlink se chlubí , že umí kreslit plány , a tudíž nakreslil plán Budína i okolí . Pravil , že každé vojsko musí mít plány , jináč by utrpělo porážku a musilo by se dát na kvapný ústup . On se v tom vyzná , a až



bude velký , že půjde do kadetky učit se na důstojníka . A bude mít šavli se střapcem .

Bejval povídal , teda že je dobře , ať ty plány nakreslí . Sám že udělá takový vynález zkázy , kterým všechny nepřátele zničí .



Přidal se k nám Zilvar z chudobince , protože viděl , že máme s sebou buchty . A měl

kameny v kapsách a prak . Řekl , že přivede ještě víc hochů , ale Bejval odpověděl , že je nás dost .

Éda měl pušku , levolvér a kapsle , divoce koukal a mluvil hlubokým hlasem . Já jsem měl palcát jako husité , když se PDF created with pdfFactory trial version www .pdffactory .com



položili táborem u města Naumburku a vyslali k nim drůžičky , aby je nechali být a

neublížili jim . Pak šli husité domů a cestou zpívali Kdož jste boží bojovníci a každý se lekl , když to slyšel . Já jsem četl takovou knihu a každého palcátem praštím , ať si pak jde žalovat .



Taktéž jsme měli vozejk , na němž byly naloženy buchty , abysme na pochodu netrpěli

hladem . Když



jsme se chystali vyrazit , tu přišla Eva , dcera cukráře Svobody , a pravila , že by s námi

chtěla jít na manévry . Načež velitel Bejval Antonín odvětil , že to jsou hlouposti , neboť ženská na vojnu nepatří . Eva byla lítostivá a natahovala moldánky . Tak jsem se do toho vmísil a otázal jsem se , proč by nemohla jít s námi ? Mně se Eva líbí , protože krásně voní po vanilkovém cukru .



Když jsem se za ni přimlouval , tak se na mne díval Jirsák Čeněk a příšerně se šklebil , mně na potvoru . Když on se díval , tak já jsem se taky díval , přistoupil jsem blíž , on šel také blíž , zaťal jsem pěsti , on také zaťal pěsti . Já jsem řekl : Tak si pojď ! , on odpověděl : Jen pojď ty ! Velitel pravil , že se teď nemáme prát , protože by to nemělo žádnou cenu , na to je dost času až pak , nýčko je třeba se dát na pochod . Tak jsme toho zatím nechali , ale Jirsák Čeněk to má u mne schováno , já vím , proč se příšerně



šklebil . On si myslí , že Eva je moje nevěsta , to je bídná lež , kdo o mně říká , že jsem

ženich , tak je sám ženich a ze všech největší . Já se ženit nebudu , a jestli se Čeněk bude ještě jednou příšerně šklebit , tak ho praštím tím největším šutrákem .



Velitel rozhodl , že tedy Eva půjde s námi a potáhne vozejček s buchtami , aby byla také

něco platná . Eva si radostně poskočila , že tu bude hned , jestli si také může vzít s sebou Jiřinu , protože to jest její



největší a nejvěrnější přítelkyně , před kterou nemá žádné tajnosti . Bejval pravil : Proč ne ?

Jenom koukej , ať už jste tady .



Tak jsme čekali , porád čekali a holky nikde , velitel řekl : Ježíšmarjá , to je doba ! , mužstvo reptalo a Čeněk se znova ozval , že to věděl hnedle , ženské do války nepatří , ale nedíval se na mne , aniž se příšerně šklebil , což bylo jeho štěstí . Kemlink bručel , že kdyby to věděl , tak mohl jít radši k strejdovi , co má králíkárnu , podívat se na jeho novou ramlici . Velitel vyslal rychlého posla k Svobodovům do krámu , co jako je , pan Svoboda se ho přísně otázal : Čím posloužím ? a posel se zalekl , takže si koupil za krejcar bonbóny a nepořídil .



Teprve za hodnou chvíli přišla Eva , provázená Jiřinou Hrazdírovou , nějakou Boženou

Šebkovou a ještě jednou holkou , kterou neznám . Všechny se chechtaly a Jiřina měla slunečník , který vzala matce . Dívky byly odvedeny k vozatajstvu a táhly vozejk s buchtama . A pořád si něco šeptaly a pištěly jako myši .



Když jsme se přiblížili k lesu Budínu , tak holky počaly zpívat : Ramóno nebo tak nějak , takovou hloupou holčenčí píseň strašně vysokým hlasem . Velitel se rozzlobil a zařval : Ticho !

Copak je to za pořádek ? Nedaleko může ležet nepřítel v záloze a ony si tu krákorají , jakoby nic .

Děvčata se mu smála , Bejval měl vztek a řekl , že už je to naposled a že si můžou dělat blázny ze své



babičky . Holky se ještě víc smály , to ony dělají vždycky , poněvadž jsou blbé . Na kraji

lesa jsme se utábořili , abychom si odpočinuli , a kochali jsme se krásnou vyhlídkou . Éda Kemlink rozvinul plán , byl krásně nakreslený , tuší vytáhnutý , stínovaný , ano i barvičkami vymalovaný .

Každý strom , každý kámen a cestička byla k poznání , takže jsme se všichni divili , jenom Čeněk Jirsák pravil : To je toho !



Když jsme si odpočinuli a nabrali nových sil , tu velitel poručil , abychom se plížili lesem a hlásili všechno podezřelé . Tak jsme se plížili a bedlivě se dívali na všechny strany . Napřed kráčel Éda Kemlink , protože pravil , že je důstojník , měl v ruce plán a díval se do něho a v jednom kuse velel :



Vpravo hleď ! Vlevo toč ! I dostal najednou kamenem a zařval .



Koukali jsme se , co je , a houští zapraštělo a z něho se vyřítil Ješiňák , mával klackem a

křičel :



Mažte je , řežte je ! A viz ! , za ním druhý , třetí , bylo jich nejmíň milión těch Ješiňáků , všichni řvali jako bejkové a mávali klacky . Z toho jsem poznal , že nás falešně přepadli , a snažil jsem se spasit útěkem .



Také velitel se chtěl spasit útěkem a schoval se do škarpy . Myslil si , že ho nebude vidět , ale Ješiňáci ho našli , vytáhli ho za pačesy a pak ho vochlovali , jeden mu zezadu plivl na kalhoty .

ženské se daly do bréče , kvičely a křičely , nechaly vozejk vozejkem a utekly . Ješiňáci nám sežrali buchty , načež nás honili po polích a hulákali , že nás musejí zničit , abysme si podruhé nefoukali .



PDF created with pdfFactory trial version www .pdffactory .com



Bůh ví , jak by to dopadlo , možná že bysme byli všichni po smrti , kdyby se náhle

neobjevil jakýsi rolník , který byl rozzlobený . Rolník ten měl bič a křičel : Holoto jedna secsakramentská , já vám dám plašit mně dobytek !



Toho se nepřítel zalekl , protože ten rolník byl podle všeho náramný sprosťák a byl by

nepřítele zmaloval . Tak Ješiňáci se dali na zbabělý útěk a rolník pravil , že každému přerazí hnáty , jemu je to jedno . A Ješiňáci utíkali pořád pryč , a když byli daleko , tak rolníkovi nadávali , ale nebylo jim rozumět . My tedy šli domů a Éda Kemlink ztratil plány . Čeněk Jirsák plival krev a pravil : Já to věděl , tak to máme . Já jsem nechtěl , aby ženské šly s námi , s nimi není žádná hra .

Jinak , pravil , by Ješiňáky porazil jako nic , ani desíti by se nelekl . Ptal se mne , jestli jsem neviděl , jak se na něho čtyři sápali a on jednoho po druhém složil . Já jsem řekl , že jsem to neviděl , a on se příšerně šklebil . Já jsem pravil : Na mne se nemáš co šklebit , on však odvětil : Budu se šklebit , schválně se budu šklebit , tak jsem pravil : Když se šklebíš , tak jseš opice , pročež jsem mu dal jednu přes kebuli . On mně dal také jednu přes kebuli a tak jsme se fackovali .



Velitel Bejval Antonín vece : Fuj , fuj , nehrám ! a odešel . Éda Kemlink pravil , že musí jít do houslí , že už dvakrát scházel . Dražák Zilvar odešel už předtím , hnedle jak viděl , že se blíží Ješiňáci , a také



ostatní odešli .



Šel jsem teda domů s Jirsákem a celou cestu jsme se fackovali . U Dlouhé Vsi nás potkal

pan Fajst a pravil : To je pěkná školní mládež ! Proto jsme se přestali fackovat a rozešli jsme se do svých domovů . PDF created with pdfFactory trial version www .pdffactory .com



Povídal jsem , že Bejval Antonín jest velký vynálezce , největší vynálezce ze všech , a je to taky prauda . Tuhle mně pravil , že zase něco vynalezl , ale že mně to nemůže prozradit , leda když

se zadušuju , že to nikomu neřeknu . Tudíž jsem pravil : Namoutě kutě ! a třikrát jsem si odplivl .

Tak Bejval Antonín pravil : Pamatuj si , žes přísahal , a pak řekl , že vynalezl hru , která se nazývá



Palič ceciliánského města Mostravy . Hra spočívá v tom , že se na poli postaví dědina , která se podpálí



a obyvatelstvo bude hasit .



Mně se to velmi líbilo a pravil jsem , že by se to mělo říct taky Édovi Kemlinkovi , ten jistě dovede dělat obyvatele .



Bejval povídal , že jo , a já jsem řekl , že Zilvar z chudobince taky může dělat obyvatele .

Bejval souhlasil . Ale já jsem mínil , že Jirsákovi se to nesmí říct , protože každou hru zkazí .



To se vr ! vece Bejval Antonín .



Potom řekl , že by k tomu potřeboval krabice , z nichž by se ty domy vystavěly . Jestli bych

ty krabice mohl opatřit .



Odpověděl jsem : To bysem mohl . Pravil jsem , že je odcizím strýčkovi , k němuž se nepozorovaně



vloudím .



To by bylo prima , vece Bejval Antonín . My totiž máme strýčka a ten se nazývá Alois Vařeka . Má



na náměstí dům a vede obchod suknem a látkami , prodává límce , košile , jakož i krabátle .

Strejda je lakomý , teta Vařeková je taky lakomá . Ona se nazývá Emilie . Nikomu nic nedají . My s nimi nemluvíme .



Když mě strejda vidí , tak se mě ptá : Co jste měli dneska k obědu ? a já vždycky odpovídám :



Brambory . Strýc se táže dále : Maštěný ? Nemaštěný , odpovídám . To mne navedl tatínek a pravil , že u Vařeků nesmím nikdy prozradit , že jsme měli zelňáky či boží milosti , kočičí tanec , čalamádu nebo uhlířinu , chlupaté knedlíky , nastavovanou kaši , lívance , nebo dokonce maso . Kdybych mu to řekl , tak by si udělal : Jojo , pak máte něco mít , když všecko prožerete . A teta by jistě k tomu dodala : Nejdřív jste samý ejchuchu , ale pak přijde to ouvé . Kdo šetří , má za tři . Máte pamatovat na zadní kola . Tatínek pravil , že se Vařekovi bojí , že bysme se na ně spoléhali , ale to si počká . Tatínek ví , že nemáme od nikoho nic k očekávání a že se sami musíme starat . Maminka pravila : Ona si Emilie myslí , že bych dětem ani neměla dát najíst , pro děti mně by mělo být líto kousek toho žvance ? Strejda Vařeka je strašlivě bohatý , má ve sklepě zakopané milióny zlaťáků . V noci chodí do sklepa s lucernou , a když přijde do sklepa , řekne hrozným hlasem : Abr kábr domine . Na ta slova se rozevře stěna , ukáže se skrejš a v ní truhla , plničká zlaťáků . Strejda postaví lucernu na zem a pak počítá



peníze .



To mně vypravoval Franta Voborníků , co jsou u Vařeků jako nájemníci . Tázal jsem se ho ,

zda tu truhlu se zlaťáky viděl , on odpověděl , to zrovna ne , ale že se jednou v noci probudil a slyšel , jak se ze sklepa ozývá cinkání : Ajnuncvancik - cvajuncvancik . Franta když to pravil , tak se strašně zadušoval , z čehož jsem poznal , že nevrdlouže . Když jsem to tatínkovi vypravoval , tak se zasmál : Hohoho ! a dal mně větrovou pokroutku .



Vařekovi mají také dědečka , který jest děsně starý , loni mu bylo dvě stě let . Sedí porád ve fodelu , na hlavě má kulatou čepičku se střapcem , vousy mu rostou z nosu , z očí i uší a na zádech mu roste mech . Taktéž má u nosu kapku . Sedí ve tmě , šňupá tabák a potom hlučně kýchá , jako když vybouchne kapsle . Pověst vypravuje , že když jednoho dne jel kolem Vařekovic baráku sám císař Josef v kočáře , tak dědeček si klekl do bláta a podal císaři pánu písemnou žádost , aby dostal trafiku . Císař pán poručil zastavit příležitost , vlídně se usmál , řka : Dobrý muži !



Dědeček už nic nevidí , ale zato sluch má bystrý . Když v krámě strejda Vařeka povídá

učedníkovi , aby skočil s penězma na poštu , tak dědeček tluče holí o podlahu a vztekle zařve :

Nedovolím , aby se bůhzdarma vyhazovaly peníze ! Proto když je u Vařeků řeč o penězích , tak se mluví šeptem . K odcizení krabic jsem si vybral chvíli po polednímu , když jsou po obědě . V

ten čas tetinka Emilie nadává v kuchyni služce a služka odmlouvá , učedník pak jde s jinými učni hrát karty na kláda u novostavby . Strejda Vařeka pak si lehne v krámě na pult , dá si štůček sukna pod hlavu , jiným kusem látky se přikryje , načež praví : Á jo , stojí to všecko za hovor , kdyby někdo přišel , tak mne zbuďte , ale v tu dobu nepřichází žádný zákazník . Potom báječně chrápe a o ničem neví .



PDF created with pdfFactory trial version www .pdffactory .com



Tak jsem se vplížil do kvelbu , opatrně se rozhlížeje na všechny strany , zda neuslyším

podezřelý



šramot . Jsem v tom krámě dobře obeznámen a vím , kde co je . Tak jsem vlezl pod pult ,

kde jsou krabice s košilemi a jiné zboží , vyházel jsem to všechno na podlahu a popadl jsem škatule a již



jsem byl venku . Tam na mne čekal Bejval Antonín , aby mně pomohl , pročež uchopil část

kořisti a utíkali jsme , abysme byli pryč , neb strejda , kdyby to věděl , tak by dělal jako blázen , že má takovou škodu , a já bych pak doma neobstál .



Pak jsme šli do polí , s námi šel Éda Kemlink a s námi chtěl jít také Čeněk Jirsák , ale

nikdo se ho neprosil . Tak on dělal , jako že s námi nejde , ale já dobře viděl , že nejde sám , ale jde s námi . Když jsme byli v polích , tak jsme z těch krabic postavili dědinu , já jsem napsal na jeden barák Škola , na druhý



Obecní úřad , na třetí Koloniál a na ostatní nic . Čeněk Jirsák porád očumoval a pak pravil , že na jednu škatuli by se mělo napsat Kostel , ale já jsem pravil : S tebou se nikdo nebaví , on odpověděl : S tebou se taky nikdo nebaví , já jsem pravil : To jsem řekl já a ty si vymysli něco nového . On pak mlčel a já



jsem byl rád , že jsem ho převezl .



Načež jsem napsal na jednu krabici Hostinec U havrana a před tou krabicí jsme si sedli na

bobek , jako že sedíme v hospodě a mluvíme řeči . A Čeněk Jirsák smutně pravil : Škoda že jsem po sv . zpovědi . Kdybych nebyl po sv . zpovědi , tak bych taky jako bych seděl v hospodě , jako bych pil pivo a dělal bych obyvatele . Ale protože jsem po sv . zpovědi , tak nesmím , abych

nezhřešil slovem nebo skutkem .``



Tak jdi pryč , ty vole , pravil jsem .



On se hnusně zamračil a odpověděl : Ty kluku pitomá , kdybych nebyl po sv . zpovědi ,

-tak bych ti vynadal . Pohrozil mně pěstí a povídal : Počkej , ty moulo , až nebudu po sv . zpovědi , tak ti rozbiju frňák .



My však nedbali na tu hloupou řeč , ale seděli jsme v hospodě a mluvili jsme řeči .



Víte co ? pravil Éda Kemlink , já jsem starosta .



Bejval Antonín se usmál a odvětil : Starosta jsem já .



Já jsem se také usmál a pravil jsem : To se vr !



A co jsem já`' tázal se Éda Kemlink . Tonda odpověděl : Ty jsi obecní slouha a musíš vybubnovat požár .



To se Édovi líbilo a pravil : Tak já jsem obecní slouha a vybubnuju požár .



Tak už dost , a teď se musejí mluvit řeči , pravil Tonda .



Tak začni , vybídl jsem ho .



Nó , sousedé , začal Tonda , tak ourodu máme chválabohu pod střechou a nýčko je to dobré . Mluvil nízkým hlasem .



Já jsem . taky mluvil nízkým hlasem : Ba , prauda , sousedé , ouroda je dobrá , mohla by být lepší , žito sype , brambory se vydařily , teď jak budě s řípou , krmení je hojnost a husy máme taky .



Já bysem vám , sousede , prodal jalovici , plácnem si , pravil Tonda .



Zač by byla ? ptal jsem se .



Za padesát tisíc , ať škoduju . Tak jsme si plácli .



Pak jsme mluvili řeči , jenom aby si dítky nehrály se sirkami , což by bylo neštěstí , neb vítr vane do vesnice . Vtom Zilvar zapálil jeden barák , obyvatelé křičeli : Hoří ! Já byl hasič a troubil jsem tú--lá ! a Kemlink bubnoval a pravil : Na vědomost se dává , že vypúkl požár . Obyvatelé bědovali a vynášeli nábytek i dobytek a pohořelí pravili : Jsme my to ale chudáci !



Když požár nejvíce zuřil , tak Bejval Antonín pravil : Lidičky , zachovejte rozvahu , neb takovou pohromu nepamatují ani nejstarší pamětníci .



Čeněk Jirsák stál opodál a šklebil se , ale jenom trošku a pravil , to není žádný opravdivý

požár , když



se nezvoní na poplach . Když u nás hořel hraběcí špýchar , tak se zvonilo na všechny zvony

a někteří



vybíhali ven v podvlíkačkách , jak byli , protože to bylo v noci .



Bejval to uznal , já jsem to taky uznal , všichni to uznali a Bejval pravil : Tak zvoň na poplach ! A Čeněk Jirsák zvonil a tak si s námi hrál , ačkoli nikdo nechtěl , aby si s námi hrál .

Veškerá dědina lehla popelem a Éda Kemlink si propálil kalhoty' a brečel , že takhle nemůže domů . Bejval pravil : Kdo ti za to může , měls dávat pozor .



Éda pravil : Vy jste mne naváděli a já to na vás řeknu .



PDF created with pdfFactory trial version www .pdffactory .com



Když jsme šli domů , tak Bejval pravil , že s Édou není žádná hra , a já jsem taky pravil , že s Édou není žádná hra .



PDF created with pdfFactory trial version www .pdffactory .com



S Čeňkem Jirsákem nemluvím , protože on je takový . A když on je takový , tak já jsem

taky takový . My říkáme Jirsákovi Krakonoš . To jméno vynalezl Tonda Bejval , neb on všecko

vynalezne . Pročež



mu každý říká Krakonoš . Jeho bratrovi Ferdinandovi , co dělá ve fabrice , se taky říká

Krakonoš . Pan Jirsák dělá čepice a papuče a říká se mu starý Krakonoš . Paní Jirsáková peče oplatky a prodává



je o poutích a říká se jí stará Krakonoška . I dospělí je tak nazývají , ale nikoli na posměch , ale tak . Jirsákovi si z toho nic nedělají .



Když někdo přijde : Stálé zdraví , pane Krakonoš , tak bysem potřeboval nějaké bačkory ,

tak on odpoví : Prosím , jaké by to měly být . Máme hojný výběr .



Jirsákovi jsou velmi pobožní . Pan Jirsák vodí procesí do Vambeřic a předříkává píseň

Maria , Maria , denice vítězná , oroduj za nás , Matko v každý čas , Královno nadhvězdná . Přitom má brejle a přísně se dívá přes brejle , zda procesí jde pohromadě , čili zda se necourá každý extra a nikdo nezůstává



zpátky . Když si procesí přezouvá botky , tak počká a sám pro sebe si nábožně zpívá a dívá

se přes brejle , zda si už procesí přezulo botky .



Pan Jirsák jest také kostelníkem ve zdejším chrámu Páně a velebný pán říká : Krakonoši , udělejte to neb ono , a on udělá to neb ono . Když se nějaký kluk v kostele šťuchá , tak ho pak Jirsák vyvede za ucho ven a praví  : Ty zbrojnoši římský , .měj bázeň v příbytku božím , jelikož

nejseš na pastvě . Čeněk Jirsák milistruje a má kněžský šat . To je toho ! Já bych taky dovédl být milistrantem . Také



nosí křížek o pohřbech , to se pak moc nafukuje a nikomu by křížek nepůjčil ani na

chvilku . Pan Jirsák také fouká trombón a hraje o pohřbech velmi smutně . Jeho starší syn

Ferdinand zase píská kládynet a také velmi smutně .



Čeněk Jirsák je taktéž pobožný a v neděli a ve svátek by se nepral ani zanic . Má strach , že by ho za to čerti v pekle šťouchali vidlemi , a to by nerad . Pročež v neděli a ve svátek kuje pomstu , ve všední den se pere a kamenuje . Avšak já se peru porád , když mě nenechají .



Když jde procesí do Vambeřic , tak jsme rádi . Protože my kluci se pak dáme dohromady a

čekáme , až půjde zpátky . Už z dálky je slyšet , jak se blíží , protože zpívají a zdvihá se prach . A někteří poutníci jdou bosky a nesou si boty přes rameno .



A tak když zpozorujeme , že se procesí blíží , tak si klekneme u silnice a sepneme ruce .

Když pak přijdou až k nám , tak se hlasitě modlíme , co néjhlasitěji umíme , aby to bylo slyšet , že se modlíme , jelikož procesí na zpáteční cestě koná milosrdné skutky . Když procesí uslyší , že se modlíme , tak nás všichni lidé chválí : To jsou hodní chlapečkové , je vidět , že chodí po spravedlivých cestách . A házejí



nám za odměnu pěťáky , ano i desetníky . My pak se modlíme ještě hlasitěji , aby toho bylo

víc . Nejlépe umí žebrat Bejval Antonín a hned po něm já . Zilvar z chudobince také umí žebrat , ale už ne tak jako my .



Za vyžebrané almužny si kupujeme močené okurky , kokosky a žabky , co když se na ně

šlápne , tak bouchnou . Také obtisky si kupujeme a-všechny věci , to podle toho , kolik utržíme .

Zilvar z chudobince si jednou koupil doutník a kouřil pod viaduktem , mračil se a plival . On už

umí šlukovat a nic mu není . Já jsem to jednou zkusil , ale pak jsem viděl všechno zelený a Zilvar pravil : To nic není , to je nezvyk . Jednou s námi šel také Otakárek Soumarů , že by s námi chtěl jít taky na žebrotu , abysme to s ním zkusili , že také umí prosit . My jsme

moc rádi nebyli , jelikož jsme se báli , aby to pak nebylo na nás .



A taky bylo .



Jeho tatínek má v našem městě továrnu a pletené a stávkové zboží a náš tatínek říká , že

pan Soumar je velký prachař . Otakárek chodí jenom s vychovatelkou a ta mu v cizím jazyce v jednom kuse říká , aby šel rovně a koukal před sebe . Nosí modrý kabát se zlatými knoflíky a má námořnickou čepici s nápisem



Miramare . S klucma nesmí chodit , aby se nenaučil nemravným slovům . A šel s námi a klekl si u silnice a sepjal ruce a ze všech nejvroucněji se modlil . Nejvíc křičel a poutníci ho nejvíc chválili a dostal nejvíc almužny .



Pak šel k sadařovi do áleje a koupil si litr třešní , ty černé . Celou cestu jedl a pochutnával si a říkal , že zas půjde na žebrotu a až bude velký , že bude žebrákem a bude mít hodně peněz .

Zamazal si šaty , bylo mu špatně , doma volali doktora a Otakárek se přiznal , že byl prosit . Paní Soumarová říkala no tohle ! , pan Soumar se ptal vychovatelky slečno , jak si to vlastně představujete ? . Otakárek dostal domácí vězení a musil opakovat všechny úkoly , až byl z toho pitomý . PDF created with pdfFactory trial version www .pdffactory .com



Taky musil ležet v posteli a pít thé . A byl u nich lékař a předepsal mu meducínu .

Veškerou almužnu , co si Otakárek vyprosil od poutníků , věnoval pan Soumar polévkovému

odboru svaté Ludmily . A bylo to v novinách , kdež bylo napsáno tisíceré díky šlechetnému dárci .



Mně je to všecko divné . Protože jsou Soumarovi bohatí , tak Otakárek nesmí jít žebrem ?

Tak co má



z toho bohatství ? Mluvil jsem o tom s Bejvalem a ten pravil , ať jde Otakárek do háje a ať

se mezi nás necpe , ještě kvůli němu nebudem smět žebrat .



A to je pravda .



PDF created with pdfFactory trial version www .pdffactory .com



My , kteří spolu mluvíme , chodíme se koupat do Kalhot nebo ke Klobouku .



Cizinci se táží , odkud tato jména svůj původ vzala ? Odpovídám , že tato jména pocházejí

od nepaměti . Poněvadž všichni hoši , co se chtějí koupat , musejí se nejdříve svléknout do naha a pak v náručí si přenést všechny šaty na druhou stranu . Poněvadž tam je vysoký břeh a není tolik kopřiv a všelijakého roští jako na první straně .



Před dávnými léty se přihodilo , že jeden kluk při přenášení upustil kalhoty . On o tom

nevěděl a kalhoty mu uplavaly . On se nazývá Rudla Venclíků . Dneska už je veliký chasník ,

vyučil se nožířství a prodává kudly o jarmarku . Pročež to místo se nazývá U kalhot .



Zrovna to samé se stalo Honzovi Pivcovýmu , ale na jiném místě . Tomu při přenášení šatů

uplaval klobouk . Honza Pivců jest už ženatý , má výrobu sodovky a prodává karbid . Pročež to místo se nazývá



U klobouku .



Kalhota se nám nelíbí . Jsou u kruhové cihelny a je tam málo slunce . A je tam plno bahna ,

když se do toho šlápne , tak jdou bublinky . Když jsem tam jednou plaval , tak mne něco zatahalo za nohu . Tonda Bejval pravil , možná , že to byl vodník , protože se tam vyskytuje . Já si též

myslím , že by to mohl být vodník , protože mne to zatahalo studenou , slizkou rukou . Taky jsou u Kalhot pihauky , které cucají



krev .



Proto my raději chodíme ke Klobouku , kde je plno slunce , voda je čistá a nejsou tam

pihauky , které



cucají krev .



U Klobouku je krásně . Jsou tam vrbičky a na nich rostou věšáky , co na nich věšíme

šatstvo . Kdo má plavky , ten si oblékne plavky , já mám taky plavky , červeně a bíle štráfkované .

Nad vodou poletují šídla , která mají křídla jako z modrého plechu . Také jsou tam vážky , které nikdo nechytí , protože létají rychle jako blesk . A pod břehem rostou lopuchové listy , které si dáváme na hlavu jako čepici , abysme nedostali sluneční úžeh . Chyba jest , že kolem dokola je les , kde ostávají zloději . Dovnitř lesa se neodváží leda hajný , který jest ozbrojen puškou a každého zloděje zastřelí a spoutaného přivede na úřad , aby už nekradl .



Kdo má plavky , ten si oblékne plavky , Zilvar z chudobince nemá plavky , pročež se koupá

jenom tak . Ale s jásotem se vrháme do vody . Tak jsme se tuhle šli koupat ke Klobouku , byli jsme čtyři . Já , Bejval Antonín , Éda Kemlink a Zilvar z chudobince . Když jsme šli a bylo horko , tak se mezi nás připletl malý chlapec jménem Venda Štěpánků , že jako taky půjde s námi . My jsme byli neradi , protože je malý chlapec , a kdyby se mu něco stalo , na kom to bude ? Na nás ! Pročež

Bejval na něho křikl : Jedeš ! , já jsem taky na něho křikl : Jedeš ! a všichni jsme na něho křikli :

Jedeš ! , ale on nešel pryč , ale porád šel s námi . A porád říkal : Já taky , já taky . Tak už jsme nic neříkali , ale mluvili jsme spolu . A bylo nás teda pět .



Když jsme přicházeli k továrně , tak se k nám , jakoby nic , přidal Čeněk Jirsák . Dělal , jako by se k nám nic nepřidal , ale my všichni jsme viděli , že se přidal .



Já jsem se ho otázal : Co dolejzáš , Krakonoši ?



On odpověděl , že nedolejzá a že není žádný Krakonoš .



Tak jsem se ho prudce otázal : Kam teda jdeš ?



On odpověděl , že se jde koupat ke Klobouku . Nahá ! pravil jsem silným hlasem , my se jdeme koupat ke Klobouku , a ne ty !



Však já se jdu sám koupat ke Klobouku ,



pravil Jirsák a příšerně se šklebil .



My jsme si to vymyslili , pravil jsem .



Já jsem si to taky vymyslil , odpověděl on . Nech ho , pravil Bejval Antonín , když jde sám , ať si jde sám , ale s námi nepůjde . A nebav se s ním .



Tak jsem se s ním nebavil , ale schválně jsem dával pozor , jestli půjde sám nebo s námi .

On dělal , jako když jde sám , ale já jsem poznal , že jde s námi , ačkoli dělal jako že ne , s nikým nemluvil a silně si pískal .



Když se jde ke Klobouku , tak se jde kolem vysoké stráně , na které rostou lísky , a my na

podzim chodíme na oříšky a máme jich plné kapsy . A dole jest trať místní dráhy .



Jirsák , který kráčel před námi , najednou se zastavil a zvolal : že skočím ze stráně dolů !

On je totiž



hrdý a rád se vytahuje .



PDF created with pdfFactory trial version www .pdffactory .com



Pravil jsem , ať nedělá ze sebe vejtahu , že stejně neskočí , to bych se vsadil . On pravil , to se uvidí , rychle vylezl nahoru , a když byl nahoře , zvolal  : Pozor ! a rozpřáhl ruce . My se dívali .



Neskákej , ty vole ! zařval jsem , nebo si polámeš všechny hnáty .



Pozor !zvolal podruhé , jeden , dva a jedna jsou - jsou - tři ! Pak se pokřižoval a rozběhl se . Zamhouřil jsem oči , abych to neviděl . Když pak jsem oči otevřel , byl už dole . Nic se mu nestalo , jenom koleno si trochu odřel .



Všichni jsme si oddychli a začali s ním mluvit .



Proč ses předtím pokřižoval ? tázal jsem se ho .



To se musí , pravil Čeněk Jirsák , aby mne při tom chránil anděl strážný a ode všeho zlého mne odtáhl .



Máš smrtelný hřích , pravil jsem .



Jaký smrtelný hřích , ty blůmo ? otázal se .



Pravil jsem : Protože když se skáče ze stráně na trať , tak je to opovážlivé spoléhání na milost boží . On se lekl , že uvalil na sebe tak těžký hřích , ale pak pravil : Nemám hřích , protože opovážlivé



spoléhání na milost boží jsme v nábožce ještě neměli .



Hahá ! pravil jsem silně , náhodou jsme měli , pan Káťa nám o tom vypravoval . Kdy ?

tázal se Čeněk Jirsák .



Minulý týden ve středu , pravil jsem tadyhle Tonda je svědek . Bejval pravil , že je svědek , Éda Kemlink taky pravil , že je svědek .



Ve středu jsem chyběl , pravil Čeněk Jirsák ,



a tak jsem nanejvýš zhřešil nevědomostí . To je lehký hřích a spraví se to jedním

otčenášem a jedním zdrávasem .



Jo , pěkně ! pravil jsem . Pohané také hřeší nevědomostí a je jim to houbec platné .

Všichni přijdou do pekla , a když se budou vymlouvat , že nepoznali světlo pravé víry , tak jim Pánbůh řekne : Tak jste se měli starat , vy troubové a šup s vámi do pekla !



Čeněk Jirsák mlčel a už nic neříkal a hodnou chvíli přemýšlel , co by řekl , aby nebylo

vidět , že jsem ho parádně převezl :



Potom pravil hrdě : To nebylo žádné opovážlivé spoléhání na milost boží , ale sportovní výkon . Mně se nelíbilo , že je hrdý , a pravil jsem : Náhodou to bylo opovážlivé spoléhání na milost boží , to bych se chtěl vsadit .



Tak se vsaď ! pravil Čeněk Jirsák . Vsadím se , oč chceš ! pravil jsem . Čeněk Jirsák pravil , že by pak všichni sportovci přišli do pekla , kdyby to bylo pravda , jak jsem povídal . Přišli by tam sprintéři , těžká a lehká atletika , volejbal i házená , plavci a závodníci , cyklisti i automobilisti , vzpěrači těžkých břemen , ba i fotbalisti . Ba i sám velebný pán by podle toho musil přijít k věčnému zatracení , protože je o něm známo , že když byl majstrem , tak hrával za

seminářskou jedenáctku proti strahovákům a jako brankář obětavě hájil svatyni .



To by pak peklo bylo plné a nebylo by v něm hnutí , pravil .



To je mně fuk , pravil jsem já .



Tak jsme mluvili a hádali jsme se celou cestu , jak jsme šli přes louku , a porád jsme o tom rozmlouvali , až jsme přišli ke Klobouku . Bejval Antonín pravil , ať už toho necháme , že jsme oba volové . Tak jsme toho nechali .



PDF created with pdfFactory trial version www .pdffactory .com



U Klobouku bylo horko a slunce svítilo . Já mám rád , když slunko svítí , protože když

přivřu víčka , tak se dělají duhové balónky . Když jsem byl malý , tak jsem je chytal , chtěl jsem si je zavřít do šuplete , protože jsem neměl rozum . Dnes už mám rozum , ale přece jsem rád , když se dělají duhové balónky . Tak jsme se svlékali a hovada nás štípala , poněvadž u Klobouku je plno hovad . Někteří praví , že když hovada štípají , tak bude pršet , ale já jsem vyzkoumal , že to není pravda , jelikož hovada štípají



porád . Hovado je chytré , ono se neutopí , to je můžeš držet pod vodou třeba hodinu , ono

pak vyplave a ulítne , jakoby nic , sprosťák ! Ono je napuštěné nějakou mastnotou , proto mu voda nic neudělá . Nejlepší



jest proti hovadímu štípnutí se namazat bahnem , ale my se stejně namažeme , abysme

vypadali jako černoši . Bejval Antonín si udělal šmouhy , aby vypadal jako zebra , ale já jsem si namaloval vousy , abysem vypadal jako pan strážmistr Kordule , co vodí vandráky a loupežníky do basy . Všem se to líbilo a každý to dělal po mně a Venda Štěpánek to taky dělal po mně , ačkoli nemá z toho ještě rozum . A váleli jsme se po louce , někteří mluvili , ale já jsem nemluvil a díval jsem se , jak lidé kosi seno . Pak jsem viděl , jak z dálky přijížděl vlak , a tak jsem si myslil : Jestlipak přijeli cesťáci ? Já jsem rád , když přijede cesťák , protože on pak přijde k nám do krámu a tatínek se s ním hádá . On pokaždé říká , dejte mi pokoj , já nic nechci , zůstalo by mně to ležet , lidi nekupujou , jsou špatné časy . Pan cesťák taky mluví , že jsou špatné časy a že to není nic platné . Tak se hádají hodnou chvilku a potom pan cesťák vytáhne notes a zapíše si objednávku .

Pak zastrčí notes , podá tatínkovi ruku a řekne nejuctivější



služebník , já se vám klaním .



Mně se pan cesťák velmi líbí , protože je vždycky celý nový , vousy má voňavé , vlasy taky

voňavé a chodí si jako ve svátek . Když do krámu vstoupí maminka , tak pan cesťák řekne ruku líbám , milostpaní



je porád jak ta růžička , maminka se směje , pohrozí mu prstem a praví : Vy jeden ! Proto mám vlak rád , že vozí cesťáky , a také proto , že z něho jest rozhled do šíré krajiny . Až budu velký , tak budu porád cestovat a budu mít kožený kufr .



Když jsme se vyváleli , tak jsem pravil : Kdo se nejdřív osmělí ?



Všichni křičeli : Já ! Ale nejdříve se osmělil Éda Kemlink , ten vám má skok jako plavec závodník . Bejval a já jsme plácli do vody jako žába , ale Čeněk Jirsák skočil pozpátku , protože je hrdý . Ale předtím se pokřižoval .



Ten malý chlapec Venda Štěpánků taky vykřikl : Já ! a skočil do vody , jak to viděl u těch dospělých .



U Klobouku jest velká touň a my jsme si nevzpomněli , že Venda Štěpánků třeba neumí

plavat . On taky neuměl .



A zmizel pod vodou , pak se vynořil , něco vykřikl , zase zmizel a polykal andělíčky .

Ješíšmariá ! křičeli jsme , on se utopí ! Protože je tam vir a voda se točí porád dokola a je tam plno kořenů , do kterých se zapletou nohy . Tak jsme stáli a křičeli a byli jsme polekáni , protože jsme nevěděli , co teď . Jenom Zilvar z chudobince nekřičel , on nikomu nic neřekl a skočil do touně . Nýbrž plaval pod vodou a šmátral kolem sebe , vynořil se , kašlal vodu a pravil :



Už ho mám , už ho držím za vlasy ! Všichni jsme křičeli : Nepusť ho ! On odpověděl :

Nepustím , neboť ho držím pevně .



Pomohli jsme mu vytáhnout Vendu na břeh , a když byl na břehu , tak Zilvar pravil :

Herdek filek ! a vysmrkal se .



Venda ležel bez hnutí a nebylo vidět , že dýchá . Už jsme si myslili , že je po něm , tak jsme byli celí



pryč a já jsem pravil : Tak vidíte , já jsem nechtěl , aby šel s námi , a bylo mně do bréče .

Bejval Antonín taky pravil , že nechtěl , aby šel s námi , ale já jsem pravil : To není prauda , ty vrdloužeš , sáms povídal , nechte ho , ať jde s námi .



Bejval sprostě pravil , že sám vrdloužu , ale Čeněk Jirsák pravil  : Teď se nehádejte , to nemá žádnou cenu , nýbrž musíme přivést utopence k životu .



Éda Kemlink pravil , že je to prauda , co říká Jirsák , ale jak to máme udělat ?



Čeněk Jirsák pravil , že na chodbě školy , co do ní chodíme , jest obraz , na kterém je

vymalováno , jak se vzkřísí umrlý utopenec a že se to musí podle toho dělat .



A dělal to podle toho a pohyboval Vendovýma rukama i nohama a mačkal mu břicho , až z

něho vyšla voda .



PDF created with pdfFactory trial version www .pdffactory .com



Venda si najednou vzdychl , pak se posadil , koukal a nevěděl , kde je . A nejdřív mu bylo

špatně , ale za chvilku mu bylo dobře , my jsme



skákali a křičeli : Sláva ! , jelikož jsme měli radost .



A Čeněk Jirsák se pokřižoval a pravil : Však měl namále .



Venda se na nás usmíval a vypravoval , co se mu stalo . Pravil , jak ho voda přijala a že to

bylo moc krásné a že byl lehký jako balón a v uších mu žertovně šuměly bublinky . A když

otevřel oči , kolem dokola to bylo zelené jako na louce a na té louce rostly veliké červené jahody a on si jich chtěl natrhat , ale jaksi nemohl k nim .



On dlouho vypravoval , ale všecko napřeskáčku a my jsme se v tom nemohli vyznat . Éda

Kemlink pravil : Jó , pěkné jahody , mohls být nebožtíkem .



To není prauda , pravil Venda , nemoh jsem být nebožtíkem , ale chtěl jsem natrhat kytici jahod a přinést je mamince .



Nech ho , pravil jsem , on je ještě malý a neví , co mluví . Pak jsme moc chválili Zilvara z chudobince , že se neohroženě vrhl do vody , aby zachránil tonoucího . Zilvar celý zčervenal , protože se rozzlobil , a pravil : Vlezte mi na záda , votroci a nechte si to ! Ale já jsem na něm poznal , že se stydí , protože jsme ho chválili , tak jsme ho porád chválili a on nadával dosti sprostě .



Potom jsme se ustrojili , jelikož jsme měli koupání dost , a kráčeli jsme domů a nesli jsme

si na zádech plavky , aby nám uschly . Zilvar z chudobince vedl Vendu Štěpánkového za ruku a poučoval ho , jak se má plavat . Nejdřív se naučí hrabat jako pes , a když to umí , tak se naučí doopravdy plavat . On mluvil , jak se plave na prsou , pod vodou a pokročilí kraulujou . Rukama to ukazoval a Venda to musil dělat po něm .



A pak se ho otázal  : Budeš si to pamatovat ? Budu , pravil Venda . Zilvar ho pochválil :

To je dobře , aspoň se podruhé neutopíš !



PDF created with pdfFactory trial version www .pdffactory .com



Příštího týdne jsem měl porád radost a dováděl jsem a dospělí mne napomínali , že

neposedím . Poněvadž byl konec školního roku . A největší radost jsem měl ve středu , protože jsme dostávali vysvědčení , a Kristýna pravila : S tebou čerti šijou .



Toho dne ráno jsem si neudělal v peřinách doupě , ani jsem si nepředstavoval , že jsem

zvíře , ale sám jsem vyskočil z postele a křičel jsem : Vysvědčení - vystrčení ! Vystrčení za dveře , bude dobrá večeře ! Kristýna se ušklíbla a pravila : Jenom jestli ! Když propadneš , bude ran jako maku , ne-li dobrá



večeře .



Já jsem pravil : Ty propadneš , Rampepurdo rampepurďácká , ne-li já . Ona mě honila s koštětem , oba jsme křičeli a porád se smáli a maminka pravila : Vy , Kristýno , máte ještě méně rozumu než to děcko .



Kristýna pravila : Milostpaní , když on začal .



Když nám pan učitel rozdával vysvědčení , tak nás vyvolával jednoho po druhém a byl

celý jinačí , protože byl ve svátečním . žáci byli taky ve svátečním . Zilvar z chudobince měl kalhoty po tatínkovi a čepici mu půjčil pan Stádník , co bydlí taky v chudobinci , aby Zilvar byl taky ve svátečním . Kabát měl po bráchovi , co šel na vojnu a rukávy mu byly dlouhé , ale on si z toho nic nedělal a utíral si do nich nos . Otakárek Soumarů byl v námořnickém a přivedla ho slečna . Édovi Kemlinkovi vrzaly botky a on byl rád . Bejval Antonín měl modrou kravatu a dal se ostříhat mašinkou . Já jsem měl hodinky , ale nesměl jsem je otevřít , kdybysem se chtěl podívat na kolečka . Než nám pan učitel rozdal vysvědčení , tak nás napomenul , abysme ani o prázdninách nezapomněli , že jsme synové vlasti , pročež abychom ani o prázdninách nesložili ruce v klín a doma pomáhali . Abysme šli příkladem napřed a nedělali hanbu naší škole . Abysme zdravili

dospělé a nejedli nezralé



ovoce , což je zlých nemocí původce , a nelámali větve , poněvadž je to příroda . Abysme

dbali čistoty těla a nemyslili si , že když jsou prázdniny , že můžeme chodit jako čuňata , pročež

abysme se vzdělávali četbou . např.



Mně se ta řeč líbila , pročež jsem si umínil , že si honem půjdu vypůjčit k Édovi

Kemlinkovi detektývku , protože pravil , že má krásnou detektývku Mrtvola v mezinárodním vlaku , abysem měl co číst , poněvadž jsem všecko přečetl .



Když jsme obdrželi vysvědčení , tak jsme byli všichni způsobilí postoupiti do vyšší třídy ,

jenom dva kluci propadli , nějaký Vosáhlo Arnošt z Dubinky , on nemá tatínka a jeho matka

posluhuje a pije kořauku . Potom Klema František , kouří retka a je tlustý , jeho tatínek má hospodu a on umí hrát pilijár . Ale já s nimi nechodím , nikdo s nimi nechodí . Oni si z toho nic nedělali , že propadlí , ale já bysem měl vzteka , kdybych zůstal sedět .



Já jsem měl jenom dvě dvojky , ostatní samé jedničky , polepšil jsem se z počtů , občanské

nauky a kreslení . Byl jsem rád , protože když přinesu krásné vysvědčení , tak dostanu od tatínka korunu , od maminky taky korunu , aby tatínek nevěděl , a můžu si je dát do kasičky , a když mám hodně peněz , tak smím za ně tatínkovi koupit tabák .



A nejlepší z naší třídy byl Páta Karel , on má samé jedničky , protože sedí rovně a dává

pozor a porád se hlásí . Pročež když jsme vycházeli z třídy , tak mu někdo podrazil nohy a on brečel . Bylo to na mně , ale já jsem to nebyl . Myslím , že to byl Zilvar , jelikož se koukal hned jinam . Když jsme se vyhrnuli ze školy , tak jsme moc křičeli a moc jsme utíkali , jenom Páta Karel kráčel k domovu slušně , jelikož je pitomec . A před školou stál pan Fajst a dával pozor , jestli ho budeme zdravit . Kdybysme ho nezdravili , tak by šel žalovat , protože je žalobník žalobnická . Tak jsme ho pozdravili , i Čeněk Jirsák ho pozdravil , smekl klobouk a pravil : Pochválen a přitom se příšerně



šklebil . Pan Fajst nevěděl , jestli se příšerně šklebí ze zdvořilosti nebo jemu na potvoru , a tak se koukal .



Jenom Zilvar z chudobince nepozdravil a pan Fajst se na něho koukal a pravil silným

hlasem :



Neumíš dát počestnost , nezdvořáku ?



Zilvar nic neřekl a šel dál a pan Fajst šel za ním a porád se ho ptal silným hlasem , jestli neumí



pozdravit a jak ho to doma vedou . Zilvar zase nic neřekl a šel rychle , pan Fajst šel taky

rychle a Zilvar začal utíkat , ale pan Fajst neumí tak rychle utíkat . Pročež když byl Zilvar daleko , tak začal křičet : Pan Fajst vepřovou zblajz , pak koupil koninu pro celou rodinu .



PDF created with pdfFactory trial version www .pdffactory .com



Pan Fajst strašlivě zčervenal a křičel silným hlasem : Ty lotře lotrovská , zraješ pro šibenici ! Ale Zilvar šel domů a někteří se smáli .



Pan Fajst se obrátil a díval se na všecky , ale nejvíc se díval na mě , jestli se nesměju , a já se díval jinam . Ale pan Fajst se porád na mě díval , jestli si nemyslím : Pan Fajst vepřovou zblajz , pak koupil koninu pro celou rodinu . Já jsem si to myslil , ale on mně nemohl nic říct , protože jsem to neříkal , a tak pravil : Ty si dej taky pozor , já už tě dlouho pozoruju . Já jsem věděl , že na mě přijde žalovat , ale nic jsem si z toho nedělal , protože . jsem věděl , že mně



naši nic neřeknou , jelikož nám pan Fajst stejně nedá nic utržit .



Tak jsem šel pryč , ostatní hoši šli taky pryč a pan Fajst se zastavil s Kozí Kunckou a my

jsme slyšeli , jak pravil : Z těch kluků roste samý kreminálník , vzpomenete si na mě , matko drahá , až tu nebudu .



PDF created with pdfFactory trial version www .pdffactory .com



Já nyní chodím s Čeňkem Jirsákem a my spolu mluvíme a všem jsem pravil , že spolu

mluvíme , aby to věděli . Jelikož jsem poznal , že není falešný , ale náhodou je správný . A vůbec to není prauda , co pravil Bejval Antonín , že Čenda je jenom pro sebe . Sám je falešný . Poněvadž

jsem pravil , aby mně půjčil kolo , jen co bych objel rynk , ale on mně nepůjčil , já jsem pravil , snad by ho neubylo , nevídáno , ale on pravil , že mně má koupit kolo náš tatínek , jelikož mu koupil kolo jeho tatínek . Tak jsem mu pravil :



Pamatuj si , že si to budu pamatovat , ty lakomče lakomá , však ty přijdeš . On pravil :

Tak si to pamatuj , ale svoje kolo si nenechám od každého zhindrovat .



Vypravoval jsem to Čeňkovi Jirsákovi a on pravil , že Tonda byl vždycky takový a že si

toho dávno všiml , ale že nic neříkal , aby nikdo nemohl říct , že něco říká . Ale že se vždycky divil , co na něm mám a že jsem porád chodil za ním jako ocásek . Pravil jsem , že od nynějška nebudu za ním chodit jako ocásek , a zadušoval jsem se . A potom Čenda pravil : Nic si z toho

nedělej , já mám nápad . Pojď se mnou na půdu a tam ti řeknu nápad .



Šli jsme na půdu , sedli jsme si do vikýře a Čenda pravil : My založíme spolek a pojedeme do Itálie , ale Tondovi o tom nic neříkej , on by chtěl jet s námi .



Pravil jsem , bodejť bych řekl něco Bejvalovi , to mne neznáš , a pak jsem pravil , že by se

to mělo říct taky Édovi Kemlinkovi , aby s námi jel do Itálie .



Čenda pravil , beze všeho , tak jsme to řekli Édovi Kemlinkovi a on přinesl škatulku , že se

do ní



budou dávat peníze , a až budeme mít hodně peněz pohromadě , tak pojedeme . Až budeme

v Itálii , tak pošleme Tondovi kartku a on bude mít vztek , že spatříme cizí kraje a on ne . Až se vrátím , tak řeknu Bejvalovi : Kdo spatřil Vesuv , co soptí síru a plameny a kdo ne ? Kdo byl v jeskyni , co se tam dá pes a on chcípne a kdo ne ? Aha ! A kdo mně nechtěl půjčit kolo ? Aha ! , čímž ho správně převezu . Sešli jsme se u Kemlinků , abysme se poradili , a paní Kemlinková , když

jí Éda pravil , že pojedeme do Itálie , tak nám dala kafe a buchtu , abysme se posilnili na tu dalekou cestu . Pan Kemlink spravoval elektriku , protože když není v kanceláři , tak vždycky spravuje elektriku , a pravil , že byl jako vojín v Itálii u těžké atalerie a že si tam pekli kaštany .



Éda Kemlink má dvě sestry , jménem Viktorka a Rafaela , a ty se nám podívaly do

škatulky a byly tam už dvě koruny osmdesát haléřů a ony se nám smály , že za těch pár krejcarů se nedostaneme ani do Dlouhé Vsi . Éda Kemlink pravil , že u něho jsou jedna jako druhá pitomé paznehty a že si myslí , že si je vezme letec , ale ať nemyslí , že žádný letec není takový blázen .

Jelikož každý letec sedne do éra a letí do Indie a co by dělal se ženskou . Ony se chtěly s ním prát a my jsme vypili kafe a pravili jsme , že půjdeme k Jirsákům , abysme měli od ženských pokoj .



Éda má takovou knížku , co se z ní učí italsky , a sám už se z ní předtím učil . On už umí

nazpaměť



cvičení Láska - Zasnoubení - Svatba a dovede říct po italsku  : Dejte mi políbení , slečno , kdy bude svatba ? a my jsme se mu divili , že to dovede říct rychle .



Když jsme šli od Kemlinků , tak jsme byli tři a Pajda šel s námi . Pajda je Kemlinků pes ,

on je velice dlouhý , ale nožičky má krátké , křivé . Ale umí tak utíkat , že ho nikdo nedohoní . A když utíká , tak se směje , vyplazuje jazyk a uši mu plandají kolem hlavy jako dvě plácačky na mouchy . Pajda je velice chytrý , on žere všecko .



On sní i močenou okurku a ještě by chtěl . A když chce , aby mu otevřeli , tak zaťuká

ocáskem na dveře . Éda pravil : Pajdo , nemůžeš jít s námi , jelikož máme spolkovou schůzi , abysme mohli jet do Itálie , a ty z toho nemáš pojem .



Pajda to poslouchal , stál a byl smutný a měl jedno ucho naruby . A Čenda pravil : Proč by nemohl jít s námi ? On nás nebude otravovat jako ty ženské , jelikož má rozum .



Pročež Éda pravil : Tak pojď , Pajdo , a Pajda měl radost a skákal a silně štěkal a olízl Édovi nos . A pak se převalil na záda a hned nato vyskočil , moc rychle běžel , všecko očuchal , a když byl daleko , tak na nás čekal a nožičku měl zdviženou , jako by pravil : Copak nemůžete jít rychleji ? My jsme Pajdu chválili , ale Éda pravil , že se Pajda nezdá , že kouká jako svatý Utřinos , když se mu nadává , ale je to děsný prevít . Pročež bylo na něho už moc stížností . On se spolčil s Amorem , který má



hlídat u zedníků na stavbě , ale nehlídá a kouká , kde by co ukradl , neb je známý zloděj .

Amor a Pajda nejraději kradou u řezníka Štveráka , jelikož vyčíhli , že pan Štverák jest málokdy v krámě , protože si musí namlouvat v jednom kuse Andulu , co slouží u důchodních . Pročež stojí opřený u okna a kouká se PDF created with pdfFactory trial version www .pdffactory .com



do kuchyně , jak Andula žehlí , a povídá : Porád v práci , slečno Andulko ? Kdypak

půjdeme spolu na špacír ?



Tak když zpozorují , že si pan Štverák zase namlouvá , tak vleze Amor do krámu , protože

je velký a dosáhne na pult , ale Pajda je malý , tak dává venku pozor , kdyby někdo šel . Načež

Amor skočí na pult , popadne věnec buřtů a pak spolu utíkají velice rychle . A co můžou , to

sežerou , co nemůžou , to si zahrabou do hnoje , poněvadž pes je velice chytrý živočich a pamatuje na zlé časy . My jsme se divili a pravili jsme : Nehoupej nás , ale Éda se zadušoval , že je to prauda . A pravil , že jednou šel pan Fajst kolem Štverákova krámu a právě se natrefil k tomu , když ti dva psové kradli , a pravil : Tohle je mi pěkná věc . Načež šel ihned ke Kemlinkom a pravil , pěkné věci jsem viděl , pane Kemlink .



Pan Kemlink pravil : To není prauda , pane Fajst , náš Pajda není takový , aby kradl , to by vypadalo , že mu nedáme najíst . Ale pan Fajst jináč nedal , pročež mu pan Kemlink pravil , že pan Fajst závidí



psům buřty , jelikož by je nejraději sežral sám .



Pan Fajst děsně zčervenal a pravil : To mám za svou dobrou vůli , a šel pryč . A tak jsme šli a porád si povídali a Pajda věděl , že mluvíme o něm , a skákal a silně štěkal a točil se dokola a my jsme přišli k Jirsákom . Pan Jirsák měl brejle a šil čepice a pravil : Pěkně vítám , mladí páni ! a už nic neříkal . Pajda si k němu čuchl a vrtěl ocáskem a pan Jirsák pravil : Ty kluku špatná ! a usmál se .



Paní Jirsáková pravila , abysme se jí tam nemotali , jelikož je nás všude plno , a tak abysme šli na zahrádku , jelikož nás tu nechce mít . Tak jsme šli na zahrádku , kde byl trpajzlík , co měl dlouhé vousy a nacpával si fajfku , a Éda Kemlink pravil , že se musíme poradit ohledně cesty do Itálie , a tak jsme se radili . Každý si vezmeme batoh a do toho dáme jídlo , abysme netrpěli hlad .

Já jsem pravil , že z krámu vezmu šumicí bonbóny a budeme si dělat limonádu , abysme neměli

žízeň , jelikož jest v Itálii horké



podnebí . Všichni mě chválili za ten nápad a já jsem byl rád . Jirsák pravil , že si musíme

všeho bedlivě



všímat , abysme věděli , kterak je která hora vysoká a která řeka se do které vlévá , kdyby

se nás pan učitel ptal , abysme dovedli dát správnou odpověď .



Jak tohle pravil , tak jsme slyšeli , jak pan Jirsák děsně řval : Pětranná hodino , on mně sežral čepici ! Hnedle nato vyletěl Pajda ze dveří a měl plnou hubu cucků , jak žral tu čepici , a pan Jirsák utíkal za ním a dupal a pravil , jak k tomu přijde .



Éda psa napomenul , aby nežral čepici , a Pajda po něm šilhal a měl ocásek zatažený a pak

pravil , že má mapu Itálie , kterou probadá , abysme věděli , kde máme přesedat a kde ne . My jsme pravili , aby teda mapu probadal , a pak jsme šli domů .



PDF created with pdfFactory trial version www .pdffactory .com



A když jsem přišel domů , maminka mně pravila , kde porád couráni , já jsem pravil :

Nikde , a maminka mně pravila , abysem donesl boty ševci , jelikož mají sešmajdané podpatky , a nařídila mně , abysem vyřídil , že se nechá poroučet , kdy by to mohlo být , a abych dal pěkné pozdravení , a tak jsem vzat boty a po cestě jsem si to opakoval , abych to nespletl .



Jak jsem si to opakoval , tak přišel ke mně Bejval Antonín a pravil : Nazdar , kam jdeš ?

Já jsem viděl , že dolejzá , tak jsem mu pravil ,



že se s každým nebavím .



On se mne ptal , jestli se zlobím skrz to kolo . Já jsem mu odpověděl , že se na jeho pitomé

kolo vykašlu , ať mne nechá být . On pravil , že skrz to kolo nemusí být zle , jelikož mně kolo půjči , kdykoli budu chtít .



Když jsem mlčel , tak pravil , že vynalezl ohromný vynález a všichni budou kulit vočadla .

Já jsem s ním vůbec nechtěl mluvit , když je takový , a ptal jsem se ho , jaký je to vynález . On pravil tichým hlasem , že byl tuhle na poli a tam v mezičce vynalezl vosí hnízdo . I pravil , že bysme to hnízdo mohli vybrat a plástve s mladými doneseme domů a založíme si vosí úl . Vůbec se divi , že lidé chovají jenom včeličky , když přece vosy snášejí také med . Až bude mít hodně medu , tak ho bude prodávat a bude mít peněz habaděj .



Já jsem pravil , že je to prauda , jenomže se vosy musejí ochočit , aby snášely med . Bejval

pravil , to je to nejmenší , že si je ochočí , že ho vosy budou poslouchat na slovo , a ptal se mě , jestli půjdu s ním do spolku .



Mně se to líbilo , ale abych dělal milosti , tak jsem pravil , že se ještě uvidí , nýčko však že musím jít k ševci skrz ty rozšmajdané podpatky , tak nevím .



Tak Bejval pravil , abych si vzal jeho kolo , že tam budu rychle a ono to také lépe vypadá ,

když se jede k ševci skrz ty rozšmajdané podpatky na kole , než když se jde jen tak .



Já jsem odvětil , že je to prauda , tak on hnedle přitáhl to kolo a já jsem si sedl na to kolo , pravil jsem mu : Tak ahoj ! a jel jsem si jako pán a koukal jsem , jestli se lidé koukají . A když

jsem přijel k ševci , tak jsem pravil : Pane Šafka , maminka se nechá poroučet , abyste spravil ty boty a kdy by ty boty mohly být ,



aby to zas netrvalo věčnost .



Pan Šafka odpověděl : Mladý pane , řekni , že se nechám poroučet , že by ty botičky mohly být s neděle , když já řeknu slovo , tak to platí .



Tak jsem zase vsedl na kolo a jel jsem , ale nejel jsem přímo domů , abych to užil . Tak

jsem jel kolem školy a školník dělal na zahrádce , nechal všeho a koukal se a já jsem byl rád , že se kouká . Když jsem přišel domů , tak jsem šel pryč , a maminka se ptala : Kampak ? To nemůžeš chvilku doma posedět ? Já jsem pravil , že musím do houslí , ale nešel jsem do houslí , ale šel jsem k Jirsákom . Čenda Jirsáků už věděl , že se jde na vosy , a taky doma povídal , že půjde do houslí .

My totiž chodíme do houslí tři , já , Čenda Jirsáků a Éda Kemlink . Všichni se učíme u pana

Rektoryse , co má hudební školu . Jirsák už patří mezi pokročilé žáky , on umí už dvojhmaty a cvičí



druhou polohu a na vánoce hrál s ostatními ve spolku Dalibor . Já umím jenom Když

jsem plela len a Když jsem husy pásala , jináč nic . A to se na mne nikdo nesmí dívat , jak hraju , jináč naschvál to beru o jeden půltón niž a zas o jeden půltón výš . Když to tatínek slyší , že tak děsně vržu , tak se strašlivě zlobí a říká : Z tebe věru žádný Kubelík nebude a ty peníze jsou vyhozené oknem . A tak jsme šli na ty vosy a byli jsme tři . A když jsme šlí , tak jsme potkali Zilvara z chudobince a ptal se nás , kam jdeme . Když jsme mu řekli , že na vosy , tak pravil , že půjde s námi . Tak jsme byli čtyři . Když jsme ušli kousek cesty , tak jsme se ohlédli a Pajda utíkal za námi a uši mu plandaly a on se smál . Tak nás bylo pět .



Když jsme přišli do polí , tak nás Bejval zavedl k mezičce a v ní byla ďoura , co z ní

vylétaly vosy . Tak jsme se radili , jakým způsobem bysme se hnízda zmocnili , ale vtom Pajda strašlivě zavyl , neboť si sedl na vosu . Éda Kemlink pravil Pajdovi , nevídáno , že nemusí kvůli všemu hned tak řvát , ale Pajda řval porád a Éda pravil , že nemusil s námi jít , že se ho nikdo neprosil .



Nám pak pravil , že Pajda má ve všem velkou smůlu , povídal , že si jednou sedl na

včeličku a ona mu dala žihadlo a Pajda děsně kvičel a jeho maminka pravila : Já se z toho psa zjevím ! a namazala to PDF created with pdfFactory trial version www .pdffactory .com



olejem z lampičky , on už nekvičel , ale pak ji sežral šití a musili z něho tahat nitě , on taky pomáhal , jelikož to z něho nešlo .



Tomu jsme se všichni velmi divili , a když Éda viděl , že se divíme , tak pravil , že jeden pán jim dával za Pajdu moc peněz a pravil , že je to zázrak přírody , ale my jsme poznali , že si to přidal sám od sebe , abysme se ještě více divili , tak jsme mu pravili , aby nás nebavil .



Načež Bejval pravil , že se musíme poradit , jak bysme ty vosy přemohli , jelikož to není

jen tak . Jirsák pravil : Víte co , na tu ďouru navalíme pejřku a pak to zapálíme . Když jim to bude čudit pod nos , tak půjdou od toho pryč a pak my to hnízdo vykopeme a půjdeme s ním domů . A Bejval na to pravil : Tak jo , a my jsme nosili pejřku , až toho bylo hodně , a pak jsme to podpálili . Avšak brzy jsme poznali že se stala chyba . Dneska už víme , že vosy nejsou tak hloupé a že jsou chytřejší než všichni hoši . Ony asi už věděly , že je budeme chtít vykouřit , a tak si pro každý případ vydlabaly ještě jednu ďouru , o které jsme nevěděli . Pročež nás děsně převezly . A tak , když to hořelo , převelice rychle vyletěly druhou ďourou a kroužily ve výšce a hrozně



bzučely , neboť byly dožrané moc . A byla jich velká síla a točily se kolem dokola a

koukaly , kde by byl jejich nepřítel . Jakmile nás spatřily , tak nás začaly počítat a viděly , že nás bylo pět . Tak se ten roj rozdělil na pět houfů a každý houf si jednoho z nás vyhlédl , aby mu to vykreslil . My jsme velmi křičeli a rozutekli se na všecky strany , utíkali jsme neobyčejně rychle , ale platné nám to nebylo nic , jelikož vosy jsou miliónkrát rychlejší než hoši . Tak nás honily po polích semo tamo a štípaly nás do rozličných částí těla . Pajdu štípla jedna do čumáku , pročež

neobyčejně řval i vstrčil čumák do měkkoty , aby se ochladil . My jsme řvali čím dále tím více a oháněli jsme se větvemi , ale tím jsme vosy ještě více namíchli a bylo nám do bréče .



Tak jsme utíkali porád , až jsme přišli do naší ulice a potkali jsme méblák a koně vedl

Jakub od Bejvalů . Když viděl , jak nás vosy zřídily , tak se zasmál neobyčejně silně a pravil : I heleme se ! A když jsem přišel domů , tak se mne tatínek ptal , kde jsem byl . Já jsem pravil , že v houslích . On pravil : Tak proč máš křivou hubu , kdyžs byl v houslích ?



To bylo pravda , že jsem měl křivou hubu a oteklý nos a místo očí úzkou škvírku , takže

jsem vypadal jako Číňan .



A když se mne tatínek porád ptal , tak jsem porád lhal , že jsem byl v houslích , ale lhal

jsem málo , pročež tatínek odepnul pásek a já jsem dostal velice , abych podruhé nevrdlouhal .

Potom jsem nesměl tři dny na ulici , aby mně otok nezastydl , jelikož bych pak musil celý život chodit s křivou hubou a to bysem měl za všecko .



Víckrát však už na vosy nepůjdu , jelikož mne



to nebaví , a raději budu doma pomáhat , aby se vidělo , že jsem se polepšil . A Bejvalovi

Antonínovi řeknu do očí , že není žádný vynálezce , ale trouba ze všech nejtroubovatější . PDF

created with pdfFactory trial version www .pdffactory .com



A skutečně jsem po třech dnech pravil Bejvalovi , že je trouba , a on odvětil , že já jsem

ještě větší , já



jsem pravil , že jsem kvůli němu dostal , a on odvětil , že dostal kvůli mně . A pravil , že si zas k němu můžu přijít vypůjčit kolo , že mě zkvakne . Já jsem pravil : Nevídáno ! a od té doby s ním do smrti nemluvím .



Éda Kemlink odjel k babičce na Moravu , ona tam žije na vejminku , a jelikož je už moc

špatná , tak chce mít někoho kolem sebe . Ale taky dostal velice moc skrz ty vosy .



Čeněk Jirsák pravil , že skrz ty vosy ho maminka zavřela ke koze do chlívka a nedostal

večeři . Ve chlívku u kozy rozjímal a shledal , že velice zhřešil , jelikož vosy utiskoval , začež ho Pánbůh spravedlivě



potrestal , neboť jak k tomu vosy přijdou , nám by taktéž nebylo . milé , kdyby nám uličníci

čudili pod nos .



Pročež nyní se nesmí se mnou kamarádit , ale musí doma pomáhat šít bačkory a čepice .

Taktéž se musí pilně cvičit v hudbě , aby ho jednou



pan Rektorys vzal , aby mu pomohl vyhrávat o funusu , jako tatínka . To mluvil velice tiše a

díval se přitom k nebi .



Já měl vzteka , že tak mluví , a pravil jsem mu : Je vidět , že jseš přece jenom Krakonoš , tvůj brácha jest Krakonoš , tvůj tatínek jest Krakonoš a tvoje maminka jest Krakonoška . A všichni Krakonošové



mně můžou vlézt na hrb .



On odvětil : Ty smrade jeden , dal bysem ti jednu , až bys nevěděl , čí jseš , ale nesmím už

hřešit a to je tvoje štěstí .



A Zilvar z chudobince se nýčko spolčil s Habrováky , tak s ním nic není .



Pročež jsem nyní velice hodný a chodím sám a nejsou na mne stížnosti a všecko čtu ,

nejvíc krváky , abych byl vzdělaný . Já se vůbec neperu , a když se peru , tak jenom s

Rampepurdou , ale to jenom tak , my se při tom smějeme .



Taktéž musím hlídat Mančinku a nosím ji po pokoji zabalenou v peřince a zpívám jí : On jmenoval se Harward Bill , narodil se v Nevadě , ženu propil v Arizóně , zlato v Kanadě , což se jí velice líbí . Když



usne , tak ji postavím do kouta a ona spí , opřena o stěnu , a je hodná a já čtu v knížce . Naši jsou rádi , že se starám o sestřičku , jelikož maminka musí pomáhat tatínkovi v krámě odbejvat lidi . My máme koloniál a vedeme všecko . Kávu , cikorku , cukr , líh k pálení , biče , kartáče , čaj i likéry všeho druhu , jakož i citróny , ba i čekuládu . Vším posloužíme . A chodí k nám moc lidí , taky z vesnic . Já jsem nejradši , když přijede před náš krám valník Bejvalů a přiveze zboží , které tatínek objednal z Prahy i ze zámořských osad . To jest pro mne velká sláva a plesání . Tu nejdřív vstoupí do kvelbu Jakub a praví : Zdravíčko . Tak bysme byli tady . Načež pacholci složí bedny , a když jsou hotovi , dostanou po skleničce kořauky , kteroužto vypijou a řeknou : Pánbůh naděl a jdou pryč . Ihned potom začnu bednu obskakovat a tatínka mořit , aby začal pakovat , a tatínek dělá drahoty a praví : To má čas , dej mi pokoj , radši si vezmi knihu a uč se . Avšak já nepřestávám mořit , a když je tatínek umořený , tak popadne sekáček , kladívko a kleště a počíná otvírat bednu .

On to dělá velice pomalu a při tom po mně po očku šilhá a já vím , že se mi směje , jelikož jsem celý netrpělivý . A já jsem netrpělivý proto , jelikož jsem žádostivý , jaké tam budou obrázky a jestli jich bude hodně . Jestli jsou v bedně obrázky , jakož i pohádky , to se pozná okamžitě . A jak se to pozná ? Když je bedna celá špinavá a umouněná , tak v ní jistě není nic a já jdu od ní pryč , protože mne to nebaví . Ale když přijde bedna celá bílá a voní po syrovém dřevě , tak v ní jistě jsou i obrázky i pohádky a taky plakát .



Když tatínek odklopí víko , tak to zaskřípe a rupne , pod tím jest papír , pak dřevitá vlna a hned navrchu plakát . Tatínek plakát rozdělá a na něm je vymalovaná krásná slečna , velice růžová a má



modré oči a pije kávu , přičemž se neobyčejně vesele usmívá . A pod ní jest napsáno

tiskacím písmem :



Pověst letí kol a kolem pijme jenom kávu se Sokolem a tatínek se podívá na plakát se zalíbením a pak praví : Mami , pojď sem . Maminka přijde , utře si ruce a taky se podívá a řekne

ách ! , pak přijde Kristýna z kuchyně , taky se podívá a řekne ách ! , neboť se jim to líbí . Ten plakát pak tatínek pověsí



do okna , aby to všichni lidé viděli a chodili kupovat cikorku .



Avšak potom přijde to hlavní , neboť pod plakátem jsou pohádky a jest jich habaděj . Ty

pohádky potom čítám a je v nich o čarodějnicích , obrech i trpajzlících , o hodném králi a zlé princezně , co nechtěla pít kávu se Sokolem , pročež byla zakletá do žáby , až byla vysvobozena princem , co by se po PDF created with pdfFactory trial version www .pdffactory .com



kávě se Sokolem utloukl , a pročež jest strašlivě silný a děsně udatný a pojme princeznu za manželku a oni pak pijí kávu se Sokolem ve svornosti až do smrti .



Až budu velký , tak budu také kupcem , protože kupci to mají nejlepší . Kupci nemusejí nic

kupovat , jednoduše jdou do krámu a vezmou si , co chtějí . Tatínek pravil : Koukej , ať se máš k obchodu , já tu porád nebudu , tak si všeho všímej , abys to jednou mohl vzít za mne , neboť Láďa se udělá pro sebe . Tak si všeho všímám a stojím za pultem a zdravím lidi silným hlasem , abych byl jako kupec . Ale ze všeho nejraději chodím upomínat lidi , co jsou nám dlužni za zboží . Jelikož

vejdu do příbytku , dám slušné pozdravení a pravím , že tatínek se nechá poroučet a co je s

placením , že nemůžeme čekat , a lidi mají vzteka a praví , že nemusí být hned zle , že zaplatí až

pak . Avšak já se jim nehnu a pravím , že nám také nikdo nečeká a že nesmím bez peněz přijít domů . Tak oni mně raději peníze dají , přičemž



říkají , abych koukal mazat .



Avšak děsně nerad chodím upomínat k cukrářovi Svobodovi , který od nás bere cukr ,

čekuládu , kakao a všelijaké věci . Pan Svoboda je zlostný a porád mne vyhazuje z krámu a praví , že ještě nikomu s dluhem neutekl . Já jsem rád , že má vzteka , a hádal bych se s ním silným

hlasem , jenomže bývá při tom Eva Svobodova a ta se kouká lítostivě , pročež mluvím slabým

hlasem . Tak jdu pryč a tatínek musí



pana



Svobodu upomínat písemně .



Tuhle jsem mu zas přinesl dopis , na němž bylo psáno : Veleváženým manželům

Svobodovým Zde . Když se pan Svoboda podíval na obálku , tak velmi zčervenal a pravil : Vyřiď tatínkovi , že jsem cukrář



Jaromír Svoboda a nejsem u nikoho velevážený manžel Svoboda .



Tak jsem šel domů a pravil jsem tatínkovi , že pan Svoboda je cukrář Svoboda a žádný

velevážený



manžel Svoboda .



Tatínek odvětil : Řekni panu Svobodovi , že u mne je velevážený manžel Svoboda , kdyby

se rozkrájel , jelikož vím , co dělám .



Tak jsem šel zpátky a pravil jsem panu Svobodovi , že u tatínka bude vždycky velevážený

manžel Svoboda , kdyby se rozkrájel .



Pan Svoboda se začervenal ještě více než předtím a na čele se mu objevila žíla v podobě

praku , co s ním střílíme po vrabcích .



A pravil  : Počkej !



Pak si sedl a psal , a když to napsal , tak olízl obálku , bouchl na ni pěstí a pravil : Tak tady máš a řekni , že se nechám poroučet . Tohle si tatínek nedá za rámeček .



Tatínek si to psaní přečetl , a když ho přečetl , přišla holka od notářů , že by chtěla čtvrtku octa , tatínek pravil : Posloužím , a odložil dopis . Jak ho odložil , tak jsem ho rychle vzal , abysem si ho přečetl .



V dopise byla psáno : Velevážený Pán pan Vendelín Bajza , velkoobchodník Zde .

Velevážený pane velkoobchodníku ! Jestli se mně to ještě jednou bude opakovati , že mne

‘Veleváženým manželům Svobodovým` titulovati račte , ačkoli jsem již vícekráte prohlásil , že si tak nepřeji býti titulován , jelikož



živnost běží na jméno mé a nikoli manželky , tak už k Vám víckrát nebudu chodívádt

nakupovádt . Když jsem dopis přečetl a nalezl v něm ty strašné hrubky , tak jsem vzal červenou tužku a ty pravopisné chyby jsem podtrhl . Načež jsem připsal : Vnější úprava písemné práce : Méně úhledná - Pravopis : 5 a zanesl jsem dopis zpátky , aby to pan Svoboda opravil .



Pan Svoboda se na to podíval , zařval velice a pravil neobyčejně silným hlasem : Tohle už

přestává



všecko . Já nejsem nikomu za tajtrlíka , neboť nikdo si nebude ze mne dělat frňousy a daně

mám v pořádku .



Od té doby od nás nebere a tatínek se tomu moc diví a praví : Já nevím , co ten Svoboda proti mně



má , že chodí ke konkurenci .



Já pravím : Já taky nevím , ale vím dobře , jenomže to nemůžu říct , jelikož by byl mazec .

PDF created with pdfFactory trial version www .pdffactory .com



Náš tatínek pravil : Už nám to nastává , a naše maminka pravila : Bať , bať , už fouká ze strnišť , a dívali se , jak se venku prohání vichřice . Hnedle bude podzim a už je konec koupání a na zahradě buchl buchl padají jablka . Copak o to , voda by byla ještě teplá , ale koupání nikoho nebaví , a když se oblékáme , tak vítr rve košili z rukou a schválně ji tak zamotá , abysme netrefili do rukávů , na těle se dělá husí kůže a nikomu se dohromady nechce do vody .



Tak my pouštíme draky , což jest správný sport a draky nám vyrábí Jakub od Bejvalů , on

to nejlépe umí . My čekáme , až Jakub koně odkšíruje , poklidí ve stáji a všecko udělá , potom ho moříme  : Jakube , udělejte nám draka . On se mračí jako bubák a mluví mrzutým hlasem : Jděte mi pryč , haranti , já



nemám na vás myšlení , ale my nepřestáváme mořit a on praví hlubokým hlasem : Tak aby byl svatý



pokoj .



Potom se vám posadí na špalek , co se štípá dříví , a pustí se do toho a my stojíme kolem a

díváme se , jak to dělá . Nejdříve vyrobí ze dřeva lajsničku , aby byla rovná a hladká , a na tu lajsničku zrovna doprostřed připevní rákosku a tu rákosku ohne , aby byla jako luk , a oba konce přiváže provázkem na dolním konci lajsničky . A do té lajsničky udělá dvě ďovírky , kterými

protáhne motouzek , a tak udělá



kostru draka . A pak zkouší , jestli to dělá rovnováhu . Když to dělá rovnováhu , tak řekne :

To bysme měli . Ta kostra se pak polepí papírem . Při práci Jakub moc řečí nenadělá , jenom chvílemi praví :



Podej to , nebo : Podej ono , a my víme , co mu máme podat , jestli nůžky nebo papír nebo hrnek s lepidlem nebo co . Přičemž nesmíme ani slovíčko promluvit , jináč by nám s tím

seknut , on nemá rád řeči . Jenom když je to hotovo , tak se smíme radovat slovy : Jéjej ! A draku připevní z každé strany strapečky , aby to mělo ještě větší rovnováhu , a pak nastříhá z barevných papírů mašličky a my z nich pleteme ocas . A na konci ocasu se dá taky střapec , to rovněž



skrz to , aby to mělo rovnováhu . Jelikož když nemá drak rovnováhu , tak sebou trhá jako

jankovitý kůň a udělá ve vzduchu několik prudkých kotrmelců a zabodne se do měkkoty . A nikdo s ním nic nesvede . Ale drak musí mít také oči a vousy , namalované červenou barvou a to dělá Éda Kemlink , ten to nejlépe dovede . Pročež se na nás drak shůry kouká , jestli ho správně

pouštíme , a on se kolébá sem a tam , podle toho , jaký je vítr . A my přitom sedíme na mezičce a povídáme si řeči . A někdy posíláme draku psaníčka s optáním , jaké je to nahoře , a ta psaníčka navlékáme na šňůru a vítr je pohání porád výš a výš , až jsou docela nahoře a tam zůstanou .



Ještě raději však děláme ohníčky , to je to nejsprávnější . Tu jdeme nejdřív k Jirsákom a

čekáme , až



Čenda Jirsák vyžene kozy na pastvu a my jdeme s ním . Když pak přijdeme na to pole , tak

se rozběhneme a snášíme pejřku , ano i bramborovou nať , aby toho bylo hodně . Když je toho

hodně , tak to podpálíme , plamen hučí a vysoko šlehá , kouř je silný a štípe do očí . A my sedíme kolem ohně , je nám veselo a povídáme si řeči .



A když kolem hranice sedíme , tak každý z nás vytáhne svou dýmku , která se v

indiánském nářečí



nazývá kalumet . Tuto dýmku si udělá každý hoch z kaštanu , z něhož vydlabe maso a tak

má hlavičku . K této hlavičce jest připojen husí brk , kterým se táhne . Dýmku nacpeme

bramborovou natí a hulíme velmi silně . Doma to nesmějí vědět , jináč by byly strašlivé řeči , pan učitel to také neví , jelikož praví , že kouření je neblahý zvyk , který podkopává zdraví a sklátí nás předčasně do hrobu . Ale já dovedu kouřit ze všech nejlépe a umím dělat kroužky , ostatní to dělají po mně .



U ohně se musí kouřit , abysme si mohli povídat řeči o Indiánech , kteří se vydali na

válečnou stezku a přepadli srub čili vlak pacifické dráhy a je velký křik a prolévání krve . Nebo si povídáme o Barboře Ubrykové , která byla za starých časů jeptiškou , pročež byla nevinně

zazděná . Také si vypravujeme o strašidlu , které chodilo sem tam a mělo svou hlavu pod paždí a hrozně naříkalo , aby se lidé báli . Když



mluvíme o tom bezhlavém strašidle , tak to povídáme tiše a koukáme se kolem sebe a

kozy se pasou . Pajda chce vždycky jít s námi na pole a tedy ho Eda Kemlink vezme s sebou a štěká na kozy a ony ho za trest chtějí nabrat na rohy , ale Pajda je chytrý a vždycky včas uskočí a my se smějeme , že je tak chytrý . Éda Kemlink praví : Pajdo , vem si kozu , a Pajda štěká čím dále tím více . Eva Svobodová mne mockrát prosila , abych ji vzal s sebou na ten oheň , já jsem pravil , nevím , nevím , až podle toho , a skutečně jsem nevěděl , co mám dělat , jelikož dělat ohníčky není věc holčenčí , ale hošenčí . Bál jsem se , že by se kluci koukali a Čenda Jirsák by se třeba příšerně šklebil , ačkoliv teď



s ním chodím .



PDF created with pdfFactory trial version www .pdffactory .com



Ale když už mne moc mořila a pravila , že nevěděla , že jsem takový , tak jsem pravil :

Dobrá , tak pojď , ale košům jsem o tom docela nic neřekl a přišel jsem s Evou rovnou na pole , když už tam všichni byli . A jak jsem s ni přišel , hned jsem se díval , jestli se hoši nebudou koukat a jestli se Čenda nebude příšerně šklebit . On už se taky chtěl příšerně šklebit , ale vtom Eva vytáhla kornout pražených mandlí a nabídla je všem . Z toho jsem poznal , že Eva je chytrá , a každý ji za to chválil a všichni pravili , jenom ať přijde zas a ukradne doma pražené mandle , jelikož všichni hoši rádi pražené mandle . A Eva pravila , že zase ukradne , poněvadž ví , kde jsou , a doma to nevědí , že krade mandle . Bejval Antonín jí za to nabídl svou dýmku , aby také kouřila , Eva to zkusila a udělala první štuk a začala strašně kašlat a pravila : Áchich , to by byla moje smrt . Já jsem na to pravil , že to je jenom nezvyk , jelikož Indiánky také kouří , ano i Cikánky a nic jim není . Eva však pravila , že raději bude nosit pejřku , a pekla brambory v popelí a -starala se , aby oheň nevyhasl , pročež my jsme si seděli jako milostpáni a moc jsme si medili , že máme zastání . A bylo nás šest , co jsme seděli kolem ohně , a Pajda se radoval , že je nás hodně .



PDF created with pdfFactory trial version www .pdffactory .com





V panské zahradě rostou ořechy a letos jich bylo děsně moc , pročež jsme tam vlezli a bylo

nás pět . Když jsme tam byli , tak na nás křičel zahradník : Holoto , já vás , mně se zdá zrychtuju , že uvidíte ! a mával holí . Pročež jsme utekli , ale měli jsme plné kapsy ořechů a byly dobré .

Jenomže když uzrají v panské zahradě ořechy , tak je konec prázdnin , ani jsme to pořádně neužili .

Maminka pravila , že je dílem ráda , že už bude škola , aspoň se mne zbaví , jelikož jsem povstalec .

Tatínek také pravil , že už byl nejvyšší čas a že ty prázdniny jsou jenom pro zlost a že by měly přijít k zkasírování , protože mládež je samá bujnost . Pravil , že je dobře , že nás už zase vezme pan učitel do parády , ale že budou ukrutné



výdaje za knížky a školní pomůcky a ti páni nahoře se neptají , kde na to má brát . Kristýna se mně posmívala : Fikalala , ty loupežníku , už je s prázdninami konec , a já jsem pravil :



Rampepurdo , ty bídnice , modli se , tvoje poslední hodina udeřila , jelikož tě musím

zamordovat . A prali jsme se velice , až to bylo slyšet až v krámě , i přišla maminka a pravila :

Kristýno , vy máte ještě



méně rozumu než to dítě a to máte šamstra namluveného a chcete se vdávat , kdo by si

vzal bláznivou ? Ona se smála a šla mýt nádobí a já jsem měl vzteka , že bude škola , jelikož

musím chodit obutý a vůbec . Tak jsem se šel podívat ke knihkupectví pana Bašty , protože tam před krámem stojí študenti a prodávají staré učebnice . Jeden tam křičel : Latinská gramatika úplně zachovalá pouze tři koruny , tak jsem taky křičel : Latinská gramatika úplně zachovalá pouze tři koruny , abysem byl jako študent . Taktéž tam byl pan Fajst a koukal se , jestli ho študenti budou zdravit , ale oni si ho nevšímali , tak měl pan Fajst děsného vzteka a odplivoval si a pravil : To je pak ta mládež študující , naděje vlasti . První den ve škole jsme se vůbec nic neučili , jenom nás vyvolával pan učitel , jestli jsme všichni . My máme zase pana učitele Veselíka a on pravil : Hoši , pěkně vás vítám z prázdnin , jelikož jste se osvěžili na duchu i na těle , abyste byli chloubou své vlasti , rodné obci , jakož i rodičům neb jejich zástupcům , a pak vybíral po koruně , co jsou majetnější , aby dali na chudé žáky přespolní , že se jim v zimě bude rozdávat polévka . A Páta Karel si sedl zase do první lavice , dal ruce na lavici a koukal se ctnostně . Už



jsme měli jít domů , ale když někdo napsal křídou Pátovi Karlovi na záda Já jsem vůl a hned jsem si pomyslil , že to bude na mně , ačkoli jsem to vůbec nebyl . Já vím , kdo to byl , byl to Miroslav Hanzal , jelikož se díval do penálu a dělal , jako kdyby počítal péra , jestli jich má moc .

Tak jsem byl hned první



den po škole a pomyslil jsem si , ať si Páta Karel nemyslí , že to nechám jen tak . A když

jsem přišel domů , tak mně na zlost Kristýna zpívala : Poškolák , mastnej pták , poškolanda -

planda , že mu není hamba . Já jsem jí řekl : Tohle si vypiješ , Rampepurdo rampepurďácká . A hned jsem silně přemýšlel , jak bych se jí pomstil , ale nemohl jsem na nic připadnout , jelikož jsem jí už



všechny pomsty udělal a ona je znala . Tak jsem byl z toho mrzutý .



Ale tu mně náhodou přispěl na pomoc náš kocour Honza , takže jsem si tu pomstu

vyvzpomněl . Náš



Honza jest zrzavý a chytrý , nejchytřejší ze všech koček , co jsou v městě . Náš tatínek

praví , že Honza má kočičí univerzitu , a chovává ho na klíně a my všichni mu dáváme kosti , aby si je ocucal . Já ho rád pozoruju , když chce chytit vrabce , kteří k nám létají na dvůr , aby si sesbírali drobečky . To Honza si sedí jen tak a přimhuřuje



oči , až je má jako čárky a dělá , jako by se nekoukal , ale on se kouká . Zatím číhá , až se

vrabec usadí a nebude na sebe dávat pozor . A když si vrabec sedne , tak se Honza přikrčí , až

břicho vleče po zemi a plazí se na opačnou stranu od toho vrabce dál , aby ho obešel a pak

znenadání na něho skočil . Ale když



ho vrabec včas zpozoruje a uletí , tak Honza nedá najevo vzteka , aby si vrabec nemyslil ,

že tak o něho stojí , a lhostejně si líže kožich a pak jde pryč .



Vrabce málokdy chytí , nýbrž spíše myš , v tom se vyzná . My máme na dvoře miskroums ,

ve které je myší velice moc . Tu Honza sedí u díry , ani se nehne a porád kouká do miskrouny , to na něho můžeš



volat čiči ! , on se nepodívá . Když zpozoruje myš , tak střemhlav skočí do ďoury a už myš drží , už mu nemůže utéci . Je rád , že ji má , ačkoli ji nežere .



Jednou jsme takhle seděli u oběda a měli jsme škubánky s makem , já je nerad , pročež

tatínek říkává , že kdo jí škubánky , tomu jde do hlavy učení a bude z něho učenec . A okno bylo otevřené a oknem skočil dovnitř Honza a měl v zubech velikánskou myš , kterou položil na stůl –

přímo před tatínka , aby se pochlubil , že je dobrý lovec . Tatínek se lekl , ohnal se ubrouskem a začal řvát hrozným hlasem : Fuj ! , jedeš mi s tím ! Maminka se také polekala a řvala ještě víc a nejvíc ze všech řvala Kristýna a pravila , že to bude její smrt . Honza nechápal , proč tak na něho řvou , když chytá myši , tak si zase myš vzal a šel PDF created with pdfFactory trial version www .pdffactory .com



s ní pryč , myslil si : To mám za všecko , a celý den jsme ho neviděli , jelikož se urazil , on jest velice hrdý



a nechal myš ležet na dvoře .



Když Rampepurda tak velice řvala , tak jsem v duchu pravil silným hlasem : Už to mám ! a

vynalezl jsem krásnou pomstu . Vzal jsem tu mrtvou myš a vstrčil jsem ji Rampepurdě do kufru , ona tam má



obrázky , prádlo a všelijaké písemnosti . Potom jsem chodil kolem ní a tvářil jsem se

tajemně a vzal jsem si knížku a pilně jsem se učil , které jsou přítoky Labe . Kristýně to bylo divné , že se tak z ničeho nic učím , které jsou přítoky Labe , pročež se šla podívat do kufru .



Já jsem šel ven a venku jsem slyšel , jak strašlivě zařvala a děsným hlasem pravila

mamince :



Milostpaní , dejte mi knížku , já v tom místě nezůstanu ani hodinu , neboť jsem si to

nezasloužila . Potom chvilku spolu mluvily , Kristýna brečela a maminka volala jemným hlasem :

Péťo ! Petříčku , kde jsi . Maminka ti něco dá .



Uslyšel jsem to volání a vstoupil jsem dovnitř a tázal jsem se : Co mně dáš ? A maminka pravila , ale už ne jemným hlasem , ale dosti silně : Pojď sem ! Tak jsem šel , ale dosti zvolna a zůstal jsem stát ve dveřích .



Maminka pravila : Jen pojď blíž , a já jsem se ptal , proč mám jít ještě blíž , když už jsem tady , a udělal jsem ještě jeden krok . Ale maminka chtěla , abych byl k ní nejblíž , a ukazovala prstem , kam si mám stoupnout . To jsem však nechtěl , jelikož jsem si pomyslil , že to bude skrz tu myš a že to bude jistě



na mně .



Tatínek to v krámě slyšel a přišel do pokoje a taky chtěl , abych přistoupil ještě blíž .

Jelikož jsem to nechtěl učinit , tak mne popadl za ucho a přitáhl mne k sobě a otázal se : Kdo dal tu myš Kristýně do kufru ?



Odpověděl jsem lítostivým hlasem , že já to nebyl a že zas je všechno na mne .



„Tak jsem to byl snad já ? otázal se tatínek . I odvětil jsem , že on to nebyl , a brečel jsem .

Tak to byla naposled maminka ? otázal se tatínek .



Odpověděl jsem , že to maminka nebyla .



A Kristýna při tom stála a šklíbila se tak , že bych ji povalil a zboxoval , kdyby mne tatínek nedržel za ucho .



A tatínek porád pravil , abysem mluvil , kdo to udělal , jestli si to snad Kristýna naposled

neudělala sama .



Ale já jsem nic nemluvil , neboť jsem viděl , že veškeré zapírání je marné , a maminka

pravila , že lháti je velký hřích a kdo lže , ten krade .



To není prauda ! pravil jsem , já nekradu . Aha ! vzkřikla Rampepurda , chytil se !

Pročež



tatínek odepnul pásek a dlouho mne



mydlil na zadní část těla a držel mně hlavu mezi koleny . Pak mne nechal , když maminka

pravila , už ho nech , a já potom musil cvičit na housle . Velice jsem brečel a hrál jsem Hrály dudy a schválně jsem děsně vrzal , tlačil jsem šmytec na struny , až tatínek zařval , ať toho nechám , že má hlavu jako škop a že mu tím fidláním odrážím zákazníky , a maminka taky pravila :

Jen žádné hraní na housle , jelikož musím vzít prášek .



Tak jsem toho nechal a šel jsem ven a už jsem nebrečel .



PDF created with pdfFactory trial version www .pdffactory .com



Já se nýčko moc těším na zimu , ani se dočkat nemůžu a každé ráno se dívám z okna , jestli

už je země bílá , ale ono porád nic . Jenom prší , z nebe visí špagáty , že by se z nich daly plést copánky , a čas je to mrzutý . Když přijdou lidi do krámu , tak říkají : To máme počasí , co ? , pane Bajza , a tatínek praví : Co mám dělat , když to nechce být lepší .



Musím porád sedět doma , a když tatínek zavře kvelb , tak mne zkouší velkou násobilku

nebo vlastivědu nebo katezismus , a když se spletu , tak mne bere za ucho a praví : Já tě naučím , ty kluku darebná , a ještě praví , že musím být vzdělanější než on , kdyby mně měl všechny uši utrhat . A Honza si hoví pod kamny a porád podřimuje , nic ho nebaví , ani myši , ani ptáci , vůbec nic . Někdy hraju s Kristýnou Člověče , nezlob se , a když vyhraje , tak se směje , až nemůže popadnout dech , když



prohraje , tak se také směje , jelikož je to káča hloupá a není s ni žádná hra . Je mně dlouhá chvíle , jelikož mám všecky knížky přečtené , a tak jsem se skamarádil s Otakárkem Soumarem .

To bylo tak . Byla u nás v krámě paní Soumarová s Otakárkem a koupila sidol na leštění



kovů a vanilku . Otakárek pravil , že by chtěl se mnou chodit a že má všechny verneovky , a

paní



Soumarová se mne tázala , jestli chci být Otakárkovi přítelem . Odvětil jsem : Beze všeho , mně je to fuk ! a ona se smála . A pravila , abych k nim přišel , tak jsem přišel a Otakárek mně půjčil Oceánem na kře ledové , což jest ohromné čtení a obrázky v tom jsou ještě ohromnější .

Tatínek pravil , že rád vidí , když chodím k Soumarom , jelikož jsou to lepší lidi a tím pádem se naučím dobrým způsobům , což prospívá obchodnictvu . Maminka pak mně přikázala , abysem u

Soumarů porád říkal rukulíbám , aby bylo vidět , že jsem dobře vedený . Já jsem jí to slíbil , ale neřekl jsem rukulíbám a neřekl bysem to ani za pytel buráků , jelikož se stydím . U Soumarů je to krásné jako na zámku , z jednoho pokoje se jde do druhého pokoje , z druhého do třetího a tak porád furt a mají tam kanape , na něm barevné polštáře , taky kredenc , ve které je stříbro a zlato a hrníčky , a na podlaze mají kůži z jaguára a obrazy a vůbec všecko .



A Otakárek má hrozitánskou sílu hraček ,



z nichž nejlepší jest elektrická železnice , co se do ní pustí proud a ona sama jede . Tak my jezdíme eletrikou , já jsem průvodčí a křičím silným hlasem hotovo ! a Otakárek je řidič a porád zvoní . Jenomže tam sedí v jednom kuse slečna a plete svetr a porád dává na nás pozor , abysme něco nevyvedli , a porád nás napomíná , abysme byli zticha . Až jsem se dožral a pravil : Herdek , copak řveme ? a ona pak pravila paní Soumarové , aby Otakárek nechytil ode mne špatné mravy .

Paní



Soumarová jí něco odvětila v cizím nářečí a pohladila mne po hlavě .



Vůbec je to u Soumarů dosti báječné a vždycky tam dostanu čaj s malinovou šťávou a

sladké



koláčky , můžu si jich vzít , kolik chci , což jest prima . Čenda Jirsák pravil , že k Otakárkovi dolejzám , jelikož je bohatý , ale já jsem mu pravil : To není vůbec prauda , ty Krakonoši blbácká a sám bys tam rád chodil . A taky že jo , když pak slyšel , že mně Otakárek půjčuje verneovky , tak dělal , jako by byl můj nejlepší přítel , a dolejzal .



Jenomže chyba je v tom , že Otakárek musí porád ležet a dávají mu teploměr pod paždí ,

aby se nenachladil , a užívá meducínu . To mne otrávilo a už tam nechodím , jelikož jsem všecky verneovky přečetl .



Nyní chodím k Zilvarom do chudobince , tam je to nejohromnější , ale doma nesmím nic

říct , aby neříkali řeči . Pan Zilvar byl ve válce , nepřítel na něho vystřelil z děla , pročež teď chodí po domech žebrat a má nohu dřevěnou . Takovou nohu bych chtěl mít a tak si ji silně přeju , že se mi v noci zdá , že chodím s dřevěnou nohou , co silně klape klap ! klap ! a lidi vybíhají z domu a každý se diví , že mám tu dřevěnou nohu , a já jsem hrdý . Umínil jsem si , že budu hodný , a až

budu hodný , tak naše poprosím , aby mně takovou nohu dali k Jéžišku , neboť pak by hoši koukali .



V chudobinci ostávají také almužnice a ty vždycky večer počítají , co si za den vyprosily ,

a pak se hádají . Když se moc hádají , tak to pan Zilvar nemůže vydržet , i odepne si nohu a hodí jí po těch babkách a ony se pak přestanou hádat . Zilvar se chlubil , že jeho tatínek jest nad všechny žebráky postavený , jelikož si nejvíc vyprosí , takže ho ostatní musejí poslouchat . A v noci moc kašle , poněvadž



má sraženou krev . To povídal a byl moc hrdý .



Já jsem tu nohu porád chtěl , jenom kdybych si mohl na ni šláhnout , a Zilvar pravil :

Jenom počkej , až tatínek usne , tak mu tu nohu odundám a můžeme si hrát .



Tak se taky stalo , a když pan Zilvar spal , tak mu nohu odepjal a já jsem byl velice rád .

Potom PDF created with pdfFactory trial version www .pdffactory .com



jsme si hráli na žebrotu a já dělal chromajzla . A Zilvar byl lidi . Já jsem chodil a prosil jsem lidi o boží



dárek a Zilvar byl jednou ten , co dá , podruhé ten , co nedá . Nejlépe uměl dělat toho , co

nedá . Když dělal milostpána , co má na dveřích tabulku Přispívá na místní chudé , tak se vždycky nafoukl , děsně koulel očima a mluvil : Vy lumpe , kdybyste šel raději pracovat , nebo :

Jděte si spánembohem , je vás tu moc . Nebo dělal polecajta a říkal : Ty obejdo , už jsem tě dvakrát napomenul , hybaj , ať zmizneš , ať to nemusím opakovat , nebo půjdeš se mnou . A pak mne sebral a vedl na obec . To byla hra ! Nám se to děsně líbilo a pan Zilvar spal a hlučně kašlal .

Když jsem o tom povídal Bejvalovi , tak nám velice záviděl a pravil , že by si s námi chtěl taky hrát . Já jsem odvětil : To já nevím , to podle toho .



On však horlivě o to stál , že prý by se chtěl jenom podívat , jestli do děláme dobře . Já jsem pravil , aby byl bez starosti , že Zilvar musí dobře vědět , jak se žebrota dělá , jelikož jeho tatínek jest první žebrák v městě .



Bejval se ptal , jestli se stavíme na kořauku , když si něco vyprosíme . Já jsem pravil , že ne , a on pravil , že to je chyba .



Pak se tázal , jestli hrajeme na nějaký nástroj , a když jsem pravil , že ne , tak on pravil , že je to druhá



chyba .



Pročež jsem mu pravil , aby přišel taky do chudobince , on na to řekl , že přijde a že nám

ukáže , jak se dělá žebrota , a že celého pana Zilvara strčí do kapsy s tou jeho žebrotou a že pan Zilvar bude kulit vočadla , jaký jest Bejval správný žebrák . Vůbec se děsně vychloubal a to se mně nelíbilo . Avšak když jsme přišli do chudobince , tak nám Zilvar řekl , že je s žebrotou utrum , jelikož pan Zilvar na to přišel , že mu Zilvar bere nohu , on řval , že nedovolí , aby se s jeho nohou šeredilo , a Zilvara párkrát natřel . A pak si vzal nohu a šel prosit .



PDF created with pdfFactory trial version www .pdffactory .com



Už máme zimu , už padá sníh a celá země jest bílá a chocholouši si prohlížejí koňské

koblihy a na oknech se dělají krásné hvězdy . A my máme plný krám lidí , kteří si kupují mandle a rozinky , jelikož se blíží vánoce . Tatínek s maminkou odbejvají lidi a lidi praví  : Už nám to nastává , pane Bajza , a tatínek praví : Baže , venku je pořádný samec , čím ještě posloužím ? že bych se moc těšil na Ježíška , to se moc netěším , protože nikdy nedostanu , co bych chtěl . Oni mně dávají porád jenom , co potřebuju , což jest švindl , jelikož by mně to stejně musili koupit , tak jaképak copak . Jináč už mám všecinko , halifaxky , svetr , co má zips , a tepláky , sáňky i hokejku . A kdyby se mne naši doopravdy ptali , co bysem si přál , tak bysem doopravdy musil říci , že nejradši ze všeho bych chtěl dřevěnou nohu , jako má pan Zilvar , jelikož by mně to všichni záviděli a nejvíce Bejval Antonín . A kdyby mně nedali pod stromeček nohu , tak bysem si přál , abych už nemusil chodit do houslí , a když ani to ne , tak aspoň album cizozemských známek . Já však svoje přání nikomu neřeknu , jelikož



by naši pravili , že jsem skoták a povstalec a že ze mě nic nebude , a tatínek by řval

děsným hlasem , že musím z domu a že mne nechce vidět , a pak bysem musil celou hodinu vrzat na housle . Už jsem housle třikrát vynechal , protože pan učitel mě kárá , že mám šmytec jako botu a proč jsem si ho nevypral . Jináč se mně o vánocích všecko líbí , my máme vždycky vaničku , co v ní plavou kapři a otvírají



hubu . Tatínek se každou chvíli přijde z kvelbu na ně podívat a praví : To jsou chlapáci .

Maminka krájí mandle , Kristýna přebírá rozinky a já je kradu a ony říkají , abysem šel pryč . A náš Honza chodí



po kuchyni , ocas má vzhůru jako proutek a ke všemu čuchá . Tatínek a maminka , jakož i

Rampepurda na něho dupají a praví silným hlasem : Nemusíš ke všemu čuchat , nikdo se tě neprosil a jdi pryč , tady není nic pro tebe . Šic ! a Honza jde pryč , a když kráčí po dvoře , tak se vyhýbá sněhu , jelikož ho to zebe do tlapek .



Když je Štědrý večer , tak se dříve zavírá kvelb , a kdo si něco zapomněl , tak chodí zadem .





O


Štědrém večeru naši mluví jemným hlasem , jenom Mančinka brečí silným hlasem , ale ta

brečí ve svátek i ve všední den , jelikož z toho



nemá rozum . Ale já skoro vůbec nic nezlobím , jelikož nejsem žádné malé dítě . Náš

tatínek , ať dostane k Ježíšku co dostane , tak je se vším svolný a má děsnou radost . Letos jako jindy obdržel bačkory a pravil : To je překvapení , to se podívejme ! a políbil maminku .

Maminka obdržela vlněnou šálu a pravila : Vždyť to nemusilo být , a políbila tatínka . Já jsem věděl , že dostanu rukavice s palcem , a taky jsem je dostal , začež jsem se musil poděkovat silným hlasem a v duchu jsem pravil : To jste se nepředali . A Kristýna obdržela na šaty a talíř jablek , fíků a ořechů , my je stejně



prodáváme a políbila mamince ruku . Pak si sedla v kuchyni , louskala ořechy a brečela ,

jelikož jí bylo smutno , a potom si ode mne vypůjčila péro a inkoust a psala domů .



A pak jsme měli kapra , závin a čaj , načež jsme hráli duráka o ořechy , já jsem všecky

obehrál , Honza se šel toulat , tatínek bručel , že ani na Štědrý den se nemůže ten kocour zdržet doma , a já jsem musil jít brzo spat .



O vánocích přijel na návštěvu náš Láďa , měl modrý svetr a každého se ptal : Co myslíte , že mne ten svetr stál ? a měl radost , když to nikdo neuhodl . A měl taktéž žluté rukavičky , na nohou bílé kamaše a velice voněl . Když s někým mluvil , tak přimhuřoval levé oko a tatínek mu to zakázal . Mně přivezl barvičky ve škatulce a bylo jich na každé straně osm , mezi nimi stříbrná a zlatá . A mluvil jako starý , mně domlouval , abych se pilně učil , abych poznal lepší život , než má on , jelikož jest porád v jednom kole . A pravil , že musí jít k holiči , protože mu vousy rostou neobyčejně rychle . A byl porád v krámě , aby viděl , jak to u nás chodí , jestli se obchod hejbá , a lidi pravili : Máte velkého syna , pane Bajza , a tatínek pravil : Ba , ba , utíká to , utíká , a lidi zase pravili : Aspoň budete mít jednou zastání , a tatínek pravil : To jsem sám žádostivý . Když ho Kristýna spatřila , tak se porád chechtala a nemohla před ním pít kafe , jelikož se zakuckala , a běžela ven a maminka pravila : Kdy ta holka dostane rozum . Ladislav chtěl porád vědět , jak prospívám , a koukal se mně do sešitů a taky chtěl , abych mu zahrál na housle , jestli už znám dvojhmaty . Já jsem mu pravil , že hrajeme už tři křížky a tři bé , ale zahrát jsem mu nechtěl . On mluvil hlubokým hlasem a chodil pomalu a každou chvíli pravil , že mu rychle rostou vousy ,

rychleji než



prvnímu prodavači . Mně se nelíbilo , že je tak hrdý , a pravil jsem , že žádné vousy nemá .

On pravil :



Tak si šláhni , ale já jsem nechtěl a zase jsem pravil , že mu nic neroste , že nemusí chodit k holiči . On se urazil a chtěl , abych mu za trest vrátil ty barvičky , ale tatínek pravil : Co se dá , to se má nechat a PDF created with pdfFactory trial version www .pdffactory .com



nehádejte se . Na Boží hod odpoledne dal tatínek Láďovi doutníka a pravil mu , aby šel s nim do hospody , že chce lidem ukázat , jakého má velkého syna . Oni kouřili doutníky a šli do hospody a maminka se za nimi dívala .



Na svatého Štěpána měli jsme k obědu husu a bylo takhle k polednímu a Kristýna se

podívala z okna a vykřikla silným hlasem : Jezuskonte , milostpaní , mně se zdá , že k nám jdou Vařekovi . Maminka se taktéž podívala z okna a pravila : Tak tady to máme . Ne abyste řekli , že máme k obědu husu !



Skutečně za chvíli vešel strejda Vařeka s tetou Emilií a pravili , že přišli přát šťastných a veselých svátků . Maminka je usadila za stůl a uctila je domácí kořalkou a mandlovými koláčky a oni porád jedli . Nejdřív mluvili o tom , že je mráz , ale že to tak nezůstane , že to zase povolí , což

by bylo dobře , jelikož



se jináč spálí moc uhlí , a pak mluvili o nemocech a že je všecko dražší . Načež se teta

Emilie ptala , co máme k obědu .



Maminka pravila : Ále , udělala jsem brambor , jeden už věru neví , co má vařit . Strejda a teta si udělali : Brambor ? a podívali se na sebe , jako že se diví . Tatínek pravil , aby se nedivili , že obchody jdou špatně .



Vtom jsem otevřel troubu u kamen a ono to silně vonělo a teta vstala a šla se podívat do

kuchyně a pravila tenkým hlasem : „Tak to je ten brambor . To věřím .



Já jsem byl rád , že měli vzteka , a strejda pravil : To je pak ta upřímnost . Jestli si myslíte , že jsme vás přišli vyjídat , tak si to nemyslete . My toho nemáme zapotřebí , my od nikoho nic nechceme . A když



mluvil , tak se mu vousy hejbaly .



A teta Emilie taky pravila , že od nikoho nic nechtějí , jelikož od nikoho nemají co

očekávat , že přišli po příbuzensku , ale nýčko se vidí , jací my jsme a že nikdy od nás nic dobrého neužili . Mluvila dosti dlouho , ale strejda pravil : Matko , pojď , to nemá žádnou cenu . Potom teta Emilie pravila : Hamba , hamba a šli .



Jak šli , tak se maminka podívala z okna a viděla , jak se zastavili s panem Fajstem a jak

mluvili , on kejval , oni kejvali a dívali se na náš barák a všelijak hejbali při tom rukama . Pak se maminka obrátila od okna , a když se podívala na tatínka , tak se musila smát , a když se tatínek podíval na ni , tak se taky musil smát a smáli se oba čím dál tím víc a já jsem se taky smál , jelikož

se smáli , a Kristýna v kuchyni se smála , až pištěla a kašlala a křičela : No , ne , lidi , já z toho budu mít smrt .



A ještě při obědě jsme se smáli , až tatínek pravil přísně : Tak už konec a dost , všecko má své



meze , a po obědě si šel lehnout . A maminka rovnala ve skříni prádlo a ještě se trošíčku smála . Ale náš Láďa se vůbec nesmál , a když byl večer , tak chodil po rynku s jednou slečnou a kouřil doutníka , mluvil hlubokým hlasem a byl velice hrdý .



A když si pak doma zouval botky , tak pravil , že v životě mnoho zkusil , ale nyní má dráhu

otevřenou . Já jsem mu chtěl říci : Ale vousy ti přece jenom nerostou , jenomže na mne přišlo spaní a já



spal .



PDF created with pdfFactory trial version www .pdffactory .com



Napadlo hodně sněhu a bylo ho čím dál víc a já jsem byl rád . Pročež jsem vytáhl své

sáňky a stavil jsem se pro Evu Svobodovou , jelikož mne žádala , abych se pro ni stavil . Pak jsme šli na Budím kde se krásně sáňkuje , a bylo tam hodně hochů , jakož i jiných dětí . A když jsme byli docela nahoře , tak jsme si sedli na sáňky , já jsem sedl napřed a Eva vzadu a ona se mne držela .



A jeli jsme dolů velice rychle , porád rychleji , až to bylo strašně rychle , a Eva se mne

držela velice silně . Bylo to krásné , zmrzlý sníh lítal na všechny strany a já jsem slyšel , jak vítr křičí : Holá ! Eva vejskala strachem , ale já jsem jí pravil , že nemusí mít strach , když já rejduju , tak se nemůže nic stát . Ona pravila , že teda se mnou už nikdy nebude mít strach , ale že vejskat bude stejně , protože to tak rychle jede .



Bejval Antonín pravil , že je dobře , že je tolik sněhu , protože budeme dělat Eskymáky .

Pročež jsme si dělali chatrče ze sněhu a Bejval pravil : Já jsem Nanuk , člověk přírodní . My jsme všichni uznali , že je Nanuk , a kořili jsme se mu . A potom jsme jako lovili velryby a tuleně a lední medvědy a byl s námi Otakárek Soumarů a jemu jsme pravili , že je medvěd a že je zastřelený .

Tak on si lehl a byl jako mrtvý



a my jsme mu jako uřezali tlapy a jako jsme je pekli nad ohněm a velmi jsme si

pochutnávali . Pak ale si pro něho přišla slečna , vzala ho za ruku a pravila , že když Otakárek dostane zápal plic , tak za nic nebude moct . My jsme pravili , že taky za to nebudeme moct , jelikož

Otakárek sám od sebe pravil , že bude dělat medvěda , že bude jako zastřelený a že mu jako

uřežeme tlapy , které jako budeme jíst . A Bejval ještě pravil , že s Otakárkem není žádná hra , jiný by byl rád , kdyby mohl dělat zastřeleného medvěda .



A jeden po druhém jsme pravili fuj , fuj , nehrám ! a už jsme si nehráli a šli jsme domů a já jsem se bál , aby se Otakárek nenachladil , že by to bylo zase na mně . Na cestě nám Bejval pravil : Kluci , já



jsem vynalezl ohromnou legraci , takovou děsnou legraci , jakou jste ještě neviděli . My jsme se ho hnedky ptali , jaká by to byla legrace , ale on pravil , že nám schválně nic neřekne , jelikož bysme to roztrajdali . My jsme pravili , že nic neroztrajdáme , ale Bejval nic nechtěl říci , až

jsme mu musili přísahat silným hlasem .



Tak on pravil : Dobře , a pak pravil , že půjde k Honzovi Pivcovýmu , co prodává karbid , že je s ním jedna ruka a že Honza mu dá karbidu , co bude chtít .



Ptali jsme se ho , co s tím karbidem , a on odvětil : To se uvidí , a chytře zamrkal . My jsme také



chytře zamrkali , ale nevěděli jsme proč . Načež Bejval pravil , abysme přišli večer k jejich baráku , a my jsme pravili , že teda přijdem .



Když byl večer , tak jsme přišli k Bejvalovům , a byli jsme čtyři : já , Éda Kemlink , Čeněk

Jirsák a Zilvar .



Zilvar si vstrčil dva prsty do huby a zapískal hrozně silně , v okně se objevil Bejval a

pravil , že bude hnedle dole .



A přišel a já jsem se ho ptal : Máš ? a on odvětil : Co bych neměl ? a ukázal plný pytlík karbidu a bylo ho hodně moc .



Pak jsme šli , Bejval nic neříkal a my jsme taky nic neříkali a on nás vedl do polí . Když

jsme byli v polích , tak Bejval pravil , jestli víme , že když se karbid hasí vodou , tak se z něho vyvinuje plyn , který



byv zapálen vydává jasné světlo ?



Odvětili jsme , že to víme , a já jsem pravil , že jsem jednou viděl karbidovou lampu , jak si s ní o pouti svítil medák na turecký med .



Bejval pravil , dobře že to víme , a pak nám vysvětlil , v čem spočívá ten vynález , z něhož

bude děsná



legrace .



Na poli leželo sněhu velice moc a my jsme ten karbid zahrabali do sněhu , a když byl

zahrabaný , tak jsme rozškrtli zápalku a chvilku drželi u toho . Za chvilánku to začalo prudce syčet , pak to chytlo a hořelo jasným plamenem . Kdo by nevěděl , že je v tom karbid , tak by si myslil , že hoří sníh , což by mu bylo divné .



A my jsme šli od toho dál , a když jsme byli dál , tak šlehaly plameny velice vysoko a bylo

velké



světlo a my jsme se z toho radovali .



Musím říct , že to bylo při cestě , kudy chodívá pan Fajst vždycky kvíčerou , když se

smráká , on si chodí do jednoho statku v Dlouhé Vsi pro mléko , aby si uvařil kaši , jelikož je sám a nemá , 'kdo by mu vařil . A my jsme čekali , až půjde pan Fajst .



PDF created with pdfFactory trial version www .pdffactory .com



Taky jo , šel pan Fajst a nesl si punclák mléka a koukal a viděl , jak plameny šlehají ze

sněhu , i vykřikl silným hlasem a upustil punclák a my jsme slyšeli , jak volá : Chval každý duch Hospodina , já



jsem z toho celý decimovaný .



A my jsme se děsně smáli a skákali jsme vysoko , smáli jsme se po celou cestu , že je pan

Fajst celý



decimovaný , a když jsem ležel v postelí , tak jsem se ještě smál , a když jsem se ráno

probudil , tak se mne maminka ptala , co se mně



zdálo , že jsem se ze spaní smál .



Od těch dob pan Fajst všude vypravuje , že u Dlouhé Vsi straší , že tuhle , jak šel pro

mléko , potkal Humpála , co loni umřel , jelikož v něm chytla kořauka , a že mu ten umrlec

zastoupil cestu , plameny mu šlehaly z huby , i vzal prý pana Fajsta za knoflík a pravil : Fajste , Fajste , pomni , ó člověče . A pan Fajst pravil , že z toho leknutí dostal ujímání a že ležel jako lazar a tím pádem že je špatný . PDF created with pdfFactory trial version www .pdffactory .com



V našem městě jsou dva bijáky a v obou se hraje velice skvostně . Jeden je v Národním

domě , druhý pak v Lidovém domě a hraje se v sobotu a v neděli . V Národním domě dávají němé filmy , co přes ně porád prší , a pan Stuchlík , co je účetní ve fabrice , pouští k tomu gramofon . V

těch filmech jsou kovbojové , co porád jezdí na koních a házejí lasem a střílejí porád z levorvéru a pronásledují lupiče . Nebo je tam jeden pán , co miluje tu slečnu , a pak ještě jeden pán , co také miluje tu slečnu , ale ona ho nechce a on ten pán by chtěl být bohatý , a jelikož není při penězích , tak někoho zavraždí , pročež ho dají na elektrické křeslo , přičemž pan Stuchlík vymění desku a hraje velice smutně .



Ještě lepší jsou filmy , co v nich je džungle , a v nich jest maharadža , co jezdí na slonu v takovém altánku a jeho vojsko jde za ním , indičtí vojáci mají na hlavě turban a kolem boků takovou handru , jináč jsou nahatí a v džungli jest krajta tygrovitá a tygr , jakož i divoká zvířata .

Taky jsou pěkné ty veselohry , jak nějaký pán porád padá do vody a celý se zamáčí nebo zase jak nějaký jiný pán plácne druhého pána dortem přes obličej a ten druhý pán si to nedá líbit a plácne toho prvního pána také dortem přes obličej a oni mají pak oči zamazané smetanou a nevidí na oči . To se nasmějeme !



Někdy pan učitel vybere od nás po koruně a pak jde do bijáku celá třída , ale to dávají

jenom takové



kusy , jak se plaví dříví nebo jak horalé tančí kolo nebo jak se dělá sklo , ale to nemá

žádnou cenu , ačkoli je to přece jenom lepší než vyučování .



My hoši , co spolu mluvíme , nechodíme do Národního domu , jelikož jsou tam okna

vysoko , ale chodíme do Lidového domu , tam jsou okna nízko . To jeden z nás zaplatí vstupné , a když v sále zhasnou , pak oknem pomůže těm druhým dovnitř , abysme nemusili platit . Jelikož za tu korunu , co nám doma dají na biják , si raději koupíme pendrek nebo cucavou štangličku nebo mejdlíčko nebo sladké



kaničky , jakož i sudžuk .



Takové chodění do bijáku vynalezl Zilvar , jelikož by mu tatínek nikdy nedal korunu na

vstupné . Tak my si sedíme a velice se nám to líbí , protože je to zadarmo . A udělali jsme to mockrát , a bylo nás pět , co jsme lezli oknem , a to : já , Zilvar , Bejval , Jirsák a Kemlink a jednou jsme vzali s sebou Vendu Štěpánka , ale ten filmům nehoví , poněvadž jest ještě malý .



Ale jednou jeden kluk měl na nás vzteka , jelikož on si lístek platil a my ne , a udal nás

panu Maulemu , co trhá lístky , a pan Maule nám pravil přísným hlasem , abysme mu ukázali

lístky , my jsme pravili , že už jsme je ukázali , on pravil , abysme mu je ukázali ještě jednou , a Bejval pravil hrdě , . že takový zákon není , aby se lístky ,porád ukazovaly , a pan Maule se rozzlobil a ukázal prstem na dveře a pravil velice vysokým hlasem : Hybaj ! ať už jste venku , a Bejval pravil , že my jdeme a že na nás nemusí tak řvát .



Tak jsme tedy šli , ale když bylo po přestávce a v sále se udělala tma , tak jsme tam zase

vlezli , jelikož jsme byli žádostiví , jak to dopadne . A když se rozsvítilo a pan Maule nás spatřil , tak pravil děsně vysokým hlasem : Kriste Jéžiši , kdy odejmeš ten kalich utrpení ode mě , copak se musím porád s těma klazanama hamonit ? a strašně zařval : Už ať mi jste venku , parchanti , nebo vás dám polecajtovi , aby s vámi zatočil .



A Bejval mu na to pravil , že no , no , nemusí být hnedky tak zle a že prý ať si ty parchanty nechá , jelikož nejsme žádní parchanti , a jestli to pan Maule ještě jednou řekne , že to dá

advokátovi . Pan Maule strašně vyvalil oči a pravil jenom : No , tohle ! Co byste tomu řekli ? To je dneska mládež ! a my jsme honem utekli .



Avšak stejně jsme to dělali zas a jednou jsem to vypravoval Evě Svobodové , ona se mně

moc divila , já jsem byl rád , že se mně podivuje , tak jsem jí to vypravoval ještě jednou , ještě jednou a porád a ona si udělala , že by to taky ráda zkusila , já jsem pravil : Nevím , nevím , k tomu jest třeba velké odvážnosti , a ona mne prosila , abych ji také vzal s sebou do bijáku oknem .



Já jsem jí teda vyhověl , když mne tak moc prosila , ale pak jsem to litoval : Jeden jí ze sálu podal ruku  ; já jsem ji zezadu tlačil a s velkou tíhou se tam dostala . A kdyby aspoň byla zticha , to ne , ona se musila moc smát , lidi dělali pst ! a ohlíželi se .



A byl to tenkrát takový krásný film , to vám jeden herec letěl éroplánem do Kalifornie ,

jelikož musil vysvobodit milovanou bytost ze spárů lupičů , on musil letět moc rychle , aby

předhonil expresní vlak , a byla bouře a blesky se křižovaly , vítr foukal děsně , my jsme na to koukali a v tom nás pan Maule vyhodil .



PDF created with pdfFactory trial version www .pdffactory .com



Potom jsme stáli před bijákem a čekali , až půjdou lidi , a šel taky pan Lokvenc s

manželkou a Bejval přistoupil k němu , dal slušné pozdravení a ptal se : Prosím vás , pane Lokvenc , vysvobodil ten herec milovanou bytost ze spárů lupičů ? , ale pan Lokvenc se příšerně zachechtal a neřekl nám nic . A potom jsme se stejně dověděli , jak to dopadlo : Herec skutečně vysvobodil milovanou bytost ze spárů lupičů a všecky je zastřelil a pak ji pojal za manželku .



PDF created with pdfFactory trial version www .pdffactory .com



Letos byla velice dlouhá zima , ani já , ani hoši o mnoho starší takovou dlouhou zimu

nepamatují . Porád ten hloupý sníh , porád mráz , který tuze štípe , a porád taková hrozná tma , už

mne to vůbec nebavilo a ostatní hochy také ne a všichni jsme říkali , že jaro je o moc lepší .



Ale jednoho dne jsem se probudil a slyšel jsem , jak cosi na střeše šramotí a bubnuje , a já jsem hned poznal , že se to obrací . Takovou jsem měl radost , že jsem sám z postele vyskočil , ani mne Rampepurda nemusila tahat , a děsným hlasem jsem zpíval Přijde jaro , přijde . Tatínek to slyšel až v krámě a pravil , ať si to nechám .



A když jsem šel do školy , tak se udělal veliký vítr a chtěl mně vzít čepici a já jsem potkal Bejvalův stěhovací vůz , vedle vozu kráčel Jakub a měl pod nosem kapičku . A on se na mne

šklíbil a pravil : Á , vida ho , mudrce ! a já jsem mu pravil : Jakube , svezte mě , a on odvětil :

Bodejť a vysadil mne na vůz .



Tak jsem jel do školy na voze a Jakub mně půjčil opratě , já jsem křičel děsně hlubokým

hlasem



hyjá , hyšta ! a koukal jsem se , jestli se hoši koukají , oni se koukali a já jsem byl hrdý .

Ve škole jsem nedával pozor skoro vůbec nic , jelikož jsem musil mysliti na to , jak by to bylo krásné , kdybych jel méblákem porád pryč a porád pryč a navštívil všechny cizí kraje , pročež jsem musil stát na hanbě .



A pak se roztrhla oblaka a bylo všechno velice modré , prudce svítilo slunce , a když jsme

šli ze školy , tak jsme rychle běželi a velice jsme křičeli a ptáci také křičeli a jeden druhého nenechali na pokoji . Po ulici se hnaly stružky , malé děti si dělaly z bláta buchtičky , ale co jsme velicí , tak jsme pouštěli lodičky nebo jsme si stavěli mlejnky . Nebo jsme si hráli na pikolu a já jsem se schoval v betonové rouře a nikdo mě nemohl najít . A s Evou Svobodovou jsme si vylezli na strom a četli jsme si



Miloslava Vlnovského a pan Svoboda vyšel před kvelb a křičel : Evo , Evo ! , ale ona se neozvala , jelikož to bylo velice krásné čtení . A náš Honza se začal toulat , porád něco sháněl , a když přišel domů , byl celý černý , jak lezl po těch vejškách a měl natržené ucho .



Brzy potom bylo docela hezky , na blátě si hráli bělásci , všechno se počínalo zelenat a pan učitel nám pravil , abysme si bedlivě všímali přírody , abysme potom každého živočicha a každou bylinu dovedli pojmenovat .



Jednoho dne se pro mne stavil Bejval Antonín a pravil , abysme šli k řece , jelikož plujou

ledy , a já



jsem mu pravil : Počkej ! a tajně jsem se vykradl , abysem nemusil dávat pozor na Mančinku , jelikož



Kristýna nemohla , protože šla k vantrokám máchat prádlo . A tak jsme šli a šel s námi také

Éda Kemlink , ale nemohl vzít s sebou Pajdu . Jelikož Pajda porád očumoval na stavbě a loudil u zedníků



svačinu a spadl do vápna , spálil si kožich a nyní krempíruje . A šel s námi také Čeněk

Jirsák a Zilvar z chudobince , tak jsme byli čtyři .



Když jsme přišli k řece , tak řeka strašně hučela a ledy se lámaly a z hloubek se ozývalo

děsné ječení . To se nám velmi líbilo a my jsme se dívali z mostu , a když jsme pak zdvihli hlavu , tak se nám zdálo , že země a všecko , co je na ní , s velkou rychlostí utíká dozadu .



A potom přespolní žáci nepřišli do školy , jelikož se voda převalila přes cestu . Taktéž

nejezdil vlak , protože trať byla pod vodou a tam , kde byly luka , udělalo se velikánské jezero .

Jednoho dne pan Světelský , co je v továrně vrátným , byl v hasičském a utíkal po městě . I přiběhl také k našemu domu a zatroubil na trubku , pak utíkal k jinému domu a zase zatroubil na trubku a vůbec troubil porád . A lidé křičeli : Velká voda jde ! , já jsem také křičel a všichni hoši křičeli .

Byla nás velká síla , co jsme utíkali k řece , a když jsme tam přišli , tak jsme viděli , že už jsou pod vodou městská jatka a mnohé domy měly vodu až po pás a některým domům šla voda až nad

hlavu . A pak jsme také viděli , jak na vodě plovou umrlé slepice , almary a postele a hasiči pluli s loďkami oknem do příbytků , aby zachraňovali lidi , jakož i majetek . A my , co jsme už velcí hoši a máme sílu , jsme také



pomáhali , aby se lidi neutopili . A pomohli jsme do loďky jedné stařence a dvěma dětem ,

co velice brečely a stařenka bědovala , že se jí utopí koza , a my jsme šli pro ni do chlívka , šla nám voda až pod bradu , ale kozu jsme odvázali , ona se vzpouzela , ale nic jí to nebylo platné a my ji do loďky dostali . Já



jsem pozoroval , že Čeněk Jirsák si počíná moc neohroženě , on se porád křižoval a pak se

vrhal do nebezpečí a tudíž jsem mu pravil : „Moc se tu nevytahuj , Krakonoši , načež on odvětil , že se nevytahuje a že mně toho Krakonoše omaže o hubu , jen co nebude ta velká voda , a byl

velmi hrdý , nejhrdější ze všech .



PDF created with pdfFactory trial version www .pdffactory .com



Všichni nás chválili , že jsme si statně počínali a taktéž od pana učitele jsme dostali

pochvalu , jelikož



pravil , že jsme se svými činy zapsali



zlatým písmem , a Čeněk Jirsák se hlásil , a když byl vyvolán , tak pravil , že se nejvíc

zapsal , protože všechny bližní zachránil . Pan učitel se zasmál , my jsme se všichni hlučně zasmáli a Jirsák měl děsného vzteka .



A když bylo po velké vodě , tak jsme se kamenovali , Jirsák začal a pak jsme se mlátili

penálama a dospělí pravili : Fuj , to jste školní mládež ! a my jsme teda šli dál a pak jsme se zase mlátili . A když jsme šli do houslí , tak mně Jirsák dal futrálem přes hlavu a pravil : To máš za toho Krakonoše , a já jsem mu taky dal futrálem přes hlavu . A dali bysme si víckrát futrálem přes hlavu , ale on se pan Rektorys , co k němu chodíme do houslí , díval z okna a křičel : Kluci miliónský , jestli mně tu ránu se nepřestanete šťuchat , tak pošlu pánům rodičům pár řádků .

Pročež jsme toho nechali a já jsem pravil Jirsákovi : Máš to jenom půjčené , on taktéž pravil , že mám to jenom půjčené , a my oba věděli , že se budeme musit prát , až do úplného rozhodnutí .



Pročež jsem se zařekl , že s Jirsákem už nebudu chodit , jelikož je takový , a řekl jsem to

Bejvalovi a ten pravil , že s ním taky nebude chodit a žádný hoch s ním nebude chodit , ať si chodí sám , a když bude dolejzat , tak mu řekneme , ať nedolejzá .



PDF created with pdfFactory trial version www .pdffactory .com



A bylo porád krásněji , všechno se zelenalo , kvetly třešně , a když študenti hráli v hospodě pilijár , tak si svlékli kabát . A jednou vám , bylo to hnedle k polednímu , chodil pan Dušánek , co je na obci , po městě , a měl pod paždí plakáty , jakož i hrnek s mazem a štětku . Zastavoval se před každým nárožím a my hoši , co spolu mluvíme , jsme chodili za ním , jelikož jsme byli žádostivi , co to bude . Bejval Antonín byl ze všech nejžádostivější a ptal se : Pane Dušánku , co to bude ? a pan Dušánek odvětil : Kuš , a jdi domů , maminka ti bude hledat blechy , a i jináč mluvil dosti sprostě , poněvadž mu vítr bral plakáty . A když nalepil jeden plakát , tak to byl ohromně veliký plakát plný obrázků , a my jsme četli :



POZOR !



Jen několik dní !



Grand-cirkus Rudolfi !



Světová sensace !



Potom tam bylo napsáno tiskacími písmenami , že Grand-cirkus Rudolfi veškerému

zdejšímu P . T . obecenstvu na vědomost dává , že je ten největší cirkus na světě , jelikož má zaručeně nejvybranější



program , který zcela uspokojí všechny znalce .



Grand-cirkus Rudolfi konal svá představení před všemi císaři a králi , jakož i presidenty a ministry a všude sklidil uznání a pochvalu od vysokého panstva , jakož i šlechticů , ano i starostů obcí . A ještě tam bylo napsáno , že P . T . obecenstvo uvidí krále pouště , obrovského lva

nubijského , jehož



příšerný řev zahání domorodcům spánek . Každý se podivovati může cvičenému tygrovi

bengálskému , postrachu džunglí , strašlivému hadovi , jménem krajtě tygrovité , která živé králíky , jakož i jiné



živočichy hltá , o čemž se každý přesvědčit může .



PDF created with pdfFactory trial version www .pdffactory .com



Milovníkům krkolomných výjevů naskytá se vzácná příležitost uvidět světoznámou

akrobatickou skupinu bratři Abaldini , kteří za svoje prvotřídní výkony byli odměněni zlatou medailí na Světové



výstavě v San Francisku .



Program jest obohacen o řecko-římské zápasy ve volném stylu . Muž s maskou , mistr

světa a všech kolonií , vyzve místní občany do ringu a ten , kdo by ho porazil , bude odměněn čestnou cenou . Světová krasojezdkyně Miss Arabella předvede ukázky svého umění , kterým

oslnila obecenstvo ve všech světadílech . Po prve v Čechách ! Jedinečná příležitost !



Indický slon Jumbo ! Skupina cvičených psů , miláčkové obecenstva !



Sám majitel cirkusu Signore Rudolfi se bude produkovati na čistokrevné klisně Kismet . V

přestávkách mezi jednotlivými čísly budou P . T . obecenstvo obveselovati výstředníci Pif a Paf svými podařenými šprými .



Na konci bylo napsáno , že školní dítky a vojíni platí polovic .



A my jsme porád chodili za panem Dušánkem , abysme viděli všecky plakáty a cizokrajná

zvířata , co na nich byla vymalovaná , i šašky i krasojezdkyni i slona , žirafu , lva a jiné živočichy , pročež jsem přišel pozdě k obědu a tatínek



pravil , že se na milostpána nebude čekat , až se mu uráčí .



Já jsem na ta slova nic neřekl , ale jedl jsem polévku s kapáním , ačkoli ji nerad , a koukal jsem se velice ctnostně . Když jsem dojedl oběd , tak jsem pravil silným hlasem : Díky Tobě , Bože za ty dary , a tatínek se podíval na maminku a maminka se podívala na tatínka a chvilku se na sebe koukali . Po obědě jsem choval Mančinku a zpíval jsem jí Nikdy se nevrátí pohádka mládí a zpíval jsem tak dlouho , až maminka pravila , ať toho nechám a ať skočím tatínkovi pro noviny . Docela nic jsem neodmlouval a běžel jsem velice rychle .



Odpoledne přišel Éda Kemlink a pravil , ať s ním jdu , jelikož všichni hoši čekají .

Odpověděl jsem mu silným hlasem , aby to tatínek slyšel až v krámě , že nikam nepůjdu , jelikož si musím opakovat zlomky , abych uměl .



Vůbec ani trošilinku jsem se nepral s Rampepurdou , ačkoli ona sama začínala . Ale pravil

jsem jí



jemným hlasem : Milá Kristýno , nech mě být , já tě taky nechám .



Sám od sebe jsem cvičil na housle a zkoušel jsem nátryl i dvojhmaty , snažil jsem se hrát ,

aby to nevrzalo a tatínek to slyšel v krámě a bručel si spokojeně .



PDF created with pdfFactory trial version www .pdffactory .com



Čas od času jsem chodil do kvelbu a zdravil jsem zákazníky silným hlasem , až mne jedna

selka pochválila , že jsem dobře vedený . Tatínkovi se to líbilo , pročež jsem dával počestnost čím dál tím silnějším hlasem , až tatínek pravil , že nemusím tak děsně řvát . Taky jsem pomáhal v krámě a jeden pán pravil : Takový špunt , za pultem ho není vidět a už se má k světu . Ve škole jsem seděl rovně , ani trošku jsem se nevrtěl a měl jsem ruce na lavici . Dával jsem bedlivě pozor a porád jsem se hlásil . Mluvil jsem s Pátou Karlem laskavě a Čeněk Jirsák to slyšel

a příšerně se šklebil , jako že jsem šplhoun . A Zilvar pravil , že se mnou nic není , a já jsem pravil , že už s ním nebudu chodit , jelikož jsou na něho samé stížnosti .



Chodil jsem pomalu a spravedlivě , koukal jsem se ctnostně , jelikož jsem chtěl být

neobyčejně hodný



a ze všech nejhodnější . Každého večera jsem zpytoval své svědomí , jestli jsem už

nejhodnější , a porád se mně zdálo , že ještě nejsem nejhodnější a že se musím ještě velice cvičit v hodnosti . A když jsem potkal paní Soumarovou , tak jsem zařval ruku líbám takovým strašlivým hlasem , že se všichni obraceli .



Jednou tatínek pil kafe , a když dopil kafe , tak postavil hrnek na své místo a pravil :

Matko , ten náš Péťa se mně nechce líbit . Není něják marodný , že ho není slyšet ? Maminka odvětila : že by mu něco bylo , to mu zas není , vždyť mu dobře šmakuje .



Mně se zdá , že něco provedl a teď se bojí , že to praskne , pravil tatínek . Ale já jsem nic neprovedl a taky nic neprovedu , ačkoli bych toho mohl provést habaděj . Mohl jsem odtáhnout vozejk s ovocem , co patří Kozí Kuncce , jak mne naváděl Zilvar z chudobince , a pustit ho z

kopečka dolů , ona by děsně řvala . Jelikož se nikdo nedíval . Mohl jsem provést ještě jinčí věci , ale já



naschvál nic neudělám , kdyby nevím co , jelikož jsem si vzal do hlavy , že budu ze všech

nejhodnější . Jak jsem nýčko litoval , že jsme prohejřili peníze , které jsme si ušetřili na cestu do Itálie ! Já jsem nechtěl , ale Éda Kemlink porád naváděl , abysme si koupili kapsle , že prý neubude .

Tak jsme si koupili kapsle a Éda pravil , že nýčko nás těch pár krejcarů nevytrhne , a tak jsme si koupili detektývku Vražda v pancéřové skříni , cucavou štangličku a svatojánský chleba a pak jsme šli na přátelský zápas Soumarova jedenáctka proti Letní hosté komb . Úředníci Heřmanovy továrny . Tak když teď přijede cirkus , nemáme nic a abysme byli porád hodní . Já už jsem tak hodný , že mluvím pravopisně a porád říkám nýbrž a tudíž . Tatínek pravil : Nech si už to nýbrž , já jsem z toho nervózní . I chodil jsem tam i sem a smutně jsem přemýšlel , že cirkus třeba odjede a já ho neuvidím . Každého večera jsem se modlil modlitbu , kterou jsem sám vynalezl :

Božíčku milý , dopusť , abych uviděl všecky představení cirkusu , jakož i krmení dravé zvěře , což

jest za poloviční vstupné . Všichni hoši tam budou a já bych nesměl ? Za to Ti slibuju , že budu pilně obcovat službám božím a až bude písemná práce , tak si dám pozor , abych měl vnější

úpravu velmi úhlednou a neudělal ani jednoho kance . Nedopusť , ó Panebože , aby tatínek pravil :

‚Do žádného cirkusu se nepůjde , to je zbytečné



vyhazování peněz , kde to má jeden brát . V cirkusu se naučíš jenom skotáctví a zacpeš si

hlavu darebnostmi .`



Naopak ať praví : ‚Jen si jdi do cirkusu , tady máš peníze a hezky se bav .`



Za to , ó , Panebože , můžeš mít ode mě , co hrdlo ráčí . Budu hodný porád furt , i když mně

hoši budou nadávat , že jsem jako ten svatý Utřinos . Nevynechám housle ani jednou , s nikým se nebudu prát , ani kamenovat , při obědě budu dávat pozor , abych se nepobryndal . A budu koukat ctnostně , chodit pomalu , myslit spravedlivě , mluvit způsobně a zdravit hlasitě . I třeba



pana Fajsta , mně je to fuk .



A nepovedu žádné kamarádšofty , které by mne naváděly ke skotáctví , a nebudu se

spolčovat s uličníky . Když něco uvidím , tak půjdu od toho pryč . A nikdy už nezdvihnu žádnou válku a budu milovat své bližní , ano i Habrováky a Ješiňáky .



Když mně maminka řekne : ‚Doskoč , podej , podrž , posluž !` tak doskočím , podám ,

podržím , posloužím a nikdy nebudu reptat .



Namoutě kutě , že je to prauda .



Toto jest modlitba , kterou jsem sám vynalezl , jelikož jsme ji v nábožce neměli , Amen .

Když jsem se pomodlil , tak jsem špatně spal , a když jsem usnul , tak přišel na mne šeredný sen .

Zdálo se mně , že jsem v kleci zavřený s bengálským tygrem , který se příšerně šklebil , jelikož to nebyl PDF created with pdfFactory trial version www .pdffactory .com



žádný bengálský tygr , ale Čenda Jirsák , ale to jsem nemohl vědět , jelikož jsem spal .

Bengálský tygr pravil : Jó , holenku , do cirkusu , to jo , ale učit se , to ne . To by tak hrálo . PDF

created with pdfFactory trial version www .pdffactory .com



A my hoši , co spolu mluvíme , jsme se každého dne chodili dívat na Nové náměstí , jestli

už ten cirkus přijel , a bylo nám to dlouhé .



Až jednoho dne přijelo pět komediantských vozů a byly červené , žluté , modré a zelené a

kolem dokola měly vyřezávané a krásně malované květy .



A v těch vozech měli vám pokojíčky a v těch pokojíčkách měli docela malilinká kamínka ,

obrázky , zrcadla , postele , ano i nádobíčko .



Taky měli kozu a mnoho psů a houf dětí , které se mezi sebou štětily :



Pak byly ještě jinačí vozy , z kterých se ozývalo děsné řvaní , jelikož tam byla zavřena

cizokrajná



zvěř a ty vozy zapáchaly velice neobyčejně .



A z vozů vylézali mužští , všichni byli velice vlasatí , kouřili retka a mluvili hlučně . Měli pak štráfkovaná trička a holé paže , na nichž byly vymalovány všelijaké figury , květiny a znaky , ano i nápisy , což se mně neobyčejně líbilo .



A vynesli z vozů klece , co v nich byly opičky , velice roztomilé a hledaly si blechy , které kousaly , a tvářily se při tom starostlivě , až se jim na čele dělaly vrásky . Čenda Jírsák to hnedky uměl dělat po nich , čemuž jsme se smáli .



A byl tam taky velký huňatý medvěd a ten vám porád přešlapoval a cosi bručel , čemu

jsme nerozuměli .



My jsme porád stáli a koukali se , co se bude dít , a vlasatí mužští stavěli stan a křičeli při tom . A byl to neobyčejně velikánský stan , do kterého by se vešli všichni žáci obecné i měšťanské školy , jakož i školy dívčí . A v jednom voze seděla u okénka ženská , co jako měla prodávat lístky .

Já jsem to všecko doma vypravoval , porád jsem vypravoval a znova jsem vypravoval a pravil

jsem , že musím jít do cirkusu , jelikož musím vidět cizokrajná zvířata , abych je uměl , až bude přírodopis , a že všichni hoši tam budou .



Tatínek pravil : O musení jití do cirkusu není žádná řeč , já taky nemusím , maminka

nemusí , Kristýna taky nemusí a budeme bez toho živi . Já jsem brečel .



A ptal jsem se našich , to mám za to , že jsem byl porád hodný ?



Tatínek pravil , že mám být hodný jen tak a ne za cirkus . Já jsem pravil , to není prauda ,

nikdo není



hodný jen tak . A měl jsem hrozného vzteka , že jsem byl zbytečně hodný , a umínil jsem si ,

že budu ze všech nejhorší a přijde si pro mě četník a naši budou mít ostudu a bude jim to škodit v obchodě . A brečel jsem čím dál tím více .



Potom maminka mluvila s tatínkem velice tiše , načež tatínek pravil hlasitě : Tak dobrá , dobrá , ať je po vašem , jednou půjdeme do cirkusu a teď mně dejte svátek , jelikož mám vás plnou hlavu . Já jsem zajásal , ale nikoli velice , jelikož musím do cirkusu každý den , abysem viděl všecka představení , ale to jsem věděl , že naši nebudou chtít a budou říkat řeči . Tak jsem si dělal proto starosti . Pravil jsem , že s cirkusem přijelo také mnoho dětí a jeden cirkusácký hoch přišel do naší třídy , aby se s námi učil . My jsme byli proto velice hrdí a celá škola nám to záviděla , že máme spolužáka od cirkusu .



Velice jsem si přál , aby se posadil vedle mě  ; já bysem mu napovídal a všichni by měli

vzteka . Ale pan učitel ho posadil do zadní lavice vedle Šabaty , jelikož je veliký . On je největší ze všech , ale nic neumí , píše , jako by chodil do kašičky , dělá samé kaňoury a nezná ani násobilku , ani které jsou smrtelné hříchy , ani úměru , ani zlomky , jelikož vystupuje v cirkuse a nemá čas na učení . On se nazývá Alfons Kasalický , ale jeho tatínek se jmenuje signore Rudolfi a v cirkuse je ze všech nejprvnější , jelikož má pod sebou všechny krasojezdce , šašky , verbloudy , opice a jinou dravou zvěř . Tázal jsem se ho , jak to přijde , že se jmenuje Kasalický , ale jeho tatínek signore Rudolfa , a on mně



pravil , že v cirkuse si všichni umělci dávají jiná jména skrz reklamu . Tomu jsem se velice podivil . Ale tělocvik umí ze všech nejlépe , šplhat , skok přes kozu , na bradlech , veletoč i stojku a ještě jiné



věci , co se ve škole neučí . A o přestávce dělal kotrmelce třikrát ve vzduchu a tak se umí

zkroutit , že má



hlavu tam , kde má ostatní lidstvo nohy , a nohy , kde mají jiní hlavu , a vypadá to tak , jako by byl tak zamotaný , že ho už nikdo nerozmotá . Pan učitel to viděl a pravil : Kasalický , Kasalický , tady není



žádný cirkus , ale budova školní , čemuž jsme se všichni i s panem učitelem srdečně

zasmáli . Když pan učitel viděl , že se smějeme , tak ještě pravil : Pročež všeho s mírou , a vzal ho za ucho a my jsme se smáli ještě víc .



PDF created with pdfFactory trial version www .pdffactory .com



My hoši s ním všichni mluvíme a on mluví s námi , Bejval Antonín k němu dolejzá ,

protože by chtěl , aby s ním mluvil ze všech nejvíc , a pravil , že musejí spolu chodit , protože Bejvalovi mají také koně , ale Kasalický mluví nejvíc se mnou , jelikož jsem mu slíbil , že mu přinesu tabák , co má tatínek v piksle na almaře . Po škole jsme ho vždycky vzali mezi sebe

doprostřed a mluvili jsme a žáci z jiných tříd chtěli jít s námi , ale my jsme pravili : Jděte si sami , my si jdeme také sami . A hodně jsme s ním mluvili , hlavně



o cirkuse , všechno jsme chtěli znát a on nám to povídal . Ptali jsme se ho , jak dlouho tu

cirkus zůstane , a on pravil , až jak podle toho , to přijde na návštěvu . Jeho tatínek pravil , že se mu zdá , že u nás bude špatná štace , jelikož v našem městě je prý moc hospod , dva bijáky a

ochotnické divadlo , pročež zdejší



lidi jsou asi moc vzdělaní a nebude tu pochopení pro prvotřídní umění . Já jsem pravil , že

to není



prauda , že tu lidi vůbec nejsou vzdělaní a všecko půjde do cirkusu . Načež Kasalický

pravil : To jsem sám rád , však už je načase , aby se kšefty trochu hnuly .



Když jsem přišel domů , tak jsem to všecko vypravoval , nejdřív Kristýně , pak mamince ,

pak tatínkovi a potom všem dohromady a tatínek pravil : Ten cirkus nám byl čert dlužen , jelikož

se z toho ještě zblázníš . Ale maminka pravila : Nech ho , my jsme nebyli lepší . A když jsem si večer lehl , tak maminka se posadila ke mně na pelest , bylo tma a my jsme si povídali , to mám velice rád . A maminka začala



vypravovat o tatínkovi , co dělal , když byl malý . Tehdá , když byl tatínek v mém věku , tak

ještě s jinými hochy utekl z domova , jelikož chtěli jít do Afriky . Vzali si s sebou jídlo a dobrodružné knížky a tatínek doma odcizil cukr a knížku Rádce pro dívky dospívající aneb Kterak si získati vážnou a trvalou náklonnost muže . Mimoto si vzali rybářský prut a udičky , neboť se chtěli živit rybami . Toulali se celý



týden , spali ve stozích a v cihelnách , četníci je hledali po celém kraji a vyptávali se všech lidí . Jenomže oni přišli sami , byli celí hladoví a otrhaní a špinaví jako Cikáni .



Tatínek to slyšel , jak maminka vypravuje , a pokáral ji , že mně to povídá , a pravil , jak ten kluk může mít pak před jedním rešpekt , ale pak se tomu sám zasmál a udělal si : Jó , to byly tenkrát jiné časy . Já jsem chtěl , aby mně to taky vypravoval , jak šel do Afriky , a tatínek toho vypravoval ještě víc a porád si přidával , jelikož jsem se toho povídání nemohl nabažit . A ptal jsem se ho , proč si vzal s sebou do Afriky knížku „Rádce mladé dívky , co by mu byla platná mezi divokými kmeny ? A tatínek odvětil :



Co jsem měl dělat , holenku , když jsem jinou knížku neměl a hoši by mne pomluvili , že jsem přišel s holýma rukama . Lepší něco než nic .



Od té doby mám tatínka ještě radši , jelikož jsem si porád myslil , že tatínek byl vždycky

rozumný , ale nýčko vidím , že nebyl vždycky rozumný .



PDF created with pdfFactory trial version www .pdffactory .com



V ten den , co měl cirkus zahájit představení , bylo u nás veliké pozdvižení , jelikož

cirkusáci táhli městem v průvodu a byli tam koně a slon a verbloudi a šaškové a žirafa a všichni děsně troubili a bubnovali , pročež všichni obyvatelé vybíhali z baráků , aby viděli , co se děje .

Průvod táhl také kolem našich a celá rodina se postavila před kvelb a maminka měla Mančinku na rukou a Mančinka třepetala ručkama a pravila ve svém nářečí : Oni , oni ! , což znamená koně , a tatínek se usmíval a pravil hrdě V našem městě se porád něco děje a pak ať nám někdo řekne , že jsme Zapadákov .



Tato slova uslyšela jedna krasojezdkyně , co seděla na takovém docela malilinkém

koníčku , a poslala tatínkovi polibek a tatínek smekl čepici a pravil : Mámo , co bys tak tomu řekla , kdybych ti utekl s cirkusačkou ? a maminka ho pleskla a pravila : Nestydíš se trochu , starý šplechto , před těmi dětmi ? a tatínek se smál a pravil  : Oho !



Já jsem zpozoroval v průvodu Kasalického Alfonse , on seděl na verbloudu a měl takovou

krásnou kazajku , celou zlatem pošitou a ruku měl v bok a tvářil se velice hrdě a já jsem tahal maminku a tatínka za rukáv a křičel jsem : To je Alfons , co chodí do naší třídy , a pustil jsem se za průvodem a porád jsem křičel : To je Alfons , co chodí do naší třídy ! , aby to všichni obyvatelé věděli , a ukazoval jsem na Kasalického prstem . A všichni hoši , i ti , co spolu mluvíme , i ti , co spolu nemluvíme , utíkali za průvodem a také Ješiňáci a Habrováci a jiní nepřátelé a byl z toho velký křik , který byl slyšen v celém okolí . A když jsem utíkal , tak jsem najednou

zpozoroval , že se mnou utíká Eva Svobodová , pročež jsem ihned přestal na Alfonse prstem

ukazovat , aby se jí nezalíbila jeho kamizolka , zlatem pošívaná , a ukazoval jsem na slona , na němž seděla jedna slečna a měla v uších zlaté peníze a na hlavě turban . Eva Svobodová pravila :

Víš , Péťo , my spolu budeme chodit do cirkusu , a já jsem odvětil : Beze všeho , ale dneska musím jít s našimi , a ona odvětila , že dneska půjde také s tatínkem a maminkou , což se právě šikuje , aspoň se v cirkuse uvidíme . I pravil jsem : To se vr ! a pak jsem zase utíkal a křičel , Eva také utíkala a křičela , tak jsme křičeli oba .



A příšerně jsme se nasmáli šaškům , kteří vám měli takové malinké kloboučky a děsně

široké kalhoty , do nichž by se vešlo nejméně pět hochů z naší třídy . Měli také červené nosy a bílou tvář a širokou hubu a porád klopýtali a mluvili blbě , a když uviděli nějakou slečnu , tak smekali kloboučky a holky děsně



kvičely po holčenčím způsobu .



Na náměstí stál pan Fajst , docela nic se nesmál , ale smutně pokyvoval hlavou a pravil

pomalým hlasem Kozí Kuncce , která seděla pod parapletem a prodávala jablka : To jest ohavnost spuštění , a Kuncka odvětila : Však se Pánbůh na tu rozkoš dlouho dívat nebude , to ať si nikdo nemyslí , jelikož



Pánbůh má těch rumrejchů plné zuby .



A když to pravila , tak průvod zastavil a jeden hudebník zatroubil neobyčejně silně a jeden komediant pravil úpěnlivým hlasem , že se velectěnému publikum na vědomost dává , že dnes se zahajují



představení a co bude k vidění , to dosud nikde na světě nebylo k vidění , a chválil

cizokrajnou zvěř pro její sílu a zuřivost , což jest poučné pro milovníky přírody , a že jako má každý přijít , aby spatřil prvostřídní program . Pak zase jeden hudebník zatroubil a jiný hudebník děsně silně zaramploval na buben a byl konec .



To bylo slávy ! Ten den ve škole nikdo nedával pozor , ani neobyčejně mravní žáci , co

mají samé



jedničky , a pan učitel pravil : Copak to je ? Já se tu namahám a vy bloudíte duchem mimo zdi této učebny . Schvaluji sice vše , co k veselosti přispívá , ale pamatujte si , hoši , že jest napřed povinnost a potom zábava . Ale my stejně porád myslili na cirkus , a kdo byl vyvolán , ten neuměl . Když tatínek večer zamkl krám , tak si vzal nové šaty a ze škatule vytáhl tvrdý klobouk a do tobolky si dal dvě trabuka , takže mně připadalo , že je neděle , ačkoli byla středa . A pak se koukl do zrcadla a nakroutil si vousy , přičemž se tvářil neobyčejně vážně . Pak chodil po pokoji a zpíval si tradadábumdijá . Ale maminka se strojila děsně dlouho , točila se před zrcadlem a dívala se na sebe ze všech stran , až mně bylo do bréče , že zmeškáme představení , a já jsem dupal , a porád nabádala Kristýnu , ať



dá pozor na Mančinku , a porád odmykala a zamykala skříň a chodila kolem dokola , sem a

tam , až tatínek pravil : Mami , ty se vypravuješ jako chudý král do boje . A pak jsme šli , a když

jsme byli na cestě , tak se maminka chtěla vrátit , jelikož byla starostlivá , jestli všecko uzamkla , a dělala si hlavu , že Kristýna bude třebas neopatrné zacházet s ohněm , protože může převrhnout lampu . Pročež jsem ji moc prosil , aby se nevracela , že u nás stejně nebude hořet a když , tak přijedou hasiči a budou stříkat tak PDF created with pdfFactory trial version

www .pdffactory .com



dlouho , až všecko uhasí . A ještě jsem pravil : Uvidíš , mami , že až přijdem z cirkusu

domů , bude už po ohni a my půjdem spát . Tomu se tatínek hlučně zasmál a pravil , že jsem veliký mudrlant , ale maminka pravila tatínkovi : Vy mužští držíte dohromady , a já jsem pravil :

To se vr ! Na Novém náměstí byla lidí děsná kupa , oni tam promenádovali , jelikož v cirkuse hrála hudba pochody , polky a třasáky a taktéž se ozývalo řvaní cizokrajné zvěře . Tatínek šel k vozu , co se prodávají



lístky , a koupil lístky a musil mně je dát podržet a já jsem je dal jednomu důstojníkovi , co stál u vchodu a trhal lístky a ukazoval návštěvníkům , kam si mají sednout . Ten důstojník měl krásný červený kabát a ohromnou sílu stříbrných knoflíků na něm a chodil ve vysokých botách s ostruhami a měl také báječně



veliké kníry .



My jsme se posadili na vykázané místo , maminku jsme vzali doprostřed , aby byl z každé

strany jeden mužský , a já jsem se koukal dokola a prvního , koho jsem uviděl , byl Éda Kemlink , pročež jsem mu pravil : Nazdar , on mně také pravil : Nazdar a já jsem křičel : Já jsem tady , a on odvětil : Já



jsem taky tady , a oba



jsme křičeli : Všichni jsou tady , a byl tam Tonda Bejval , Čenda Jirsák a vůbec všichni hoši , co spolu mluvíme , i ti , co spolu nemluvíme , ba i někteří přespolní žáci . Všichni jsme si říkali nazdar a byli jsme veselí .



Já jsem se porád nemohl dočkat , až začnou , ani chvilku jsem neposeděl a maminka

pravila , že jsem celý říčný , a ještě pravila : To dítě si to tak bere , já se bojím , aby si neublížil .

Načež jsem pravil : Já



nejsem u tebe žádné dítě a vůbec si neublížím . Vtom zazvonili , já jsem myslil , že je to začátek , pročež



jsem si udělal áách , ale nebyl to žádný začátek , jelikož porád chodili lidé a pan důstojník jim říkal



račte a ukazoval jim místo . Po chvíli zase zazvonili , ale ukázalo se , že to byl zase jenom švindl , jelikož vůbec nezačínali .



A když zazvonili potřetí , tak zase nezačínali a tatínek se podíval na hodinky a pravil : To je doba , a někdo začal tleskat a pak všichni hoši tleskali a všichni lidé tleskali , já jsem také tleskal a křičel jsem :



Hohohó ! Ale vtom se zavlnila opona , začalo to dupat a do toho kolečka přijela na koni jedna slečna a byla krásně malovaná jako obrázek v knížce a jeden pán děsně práskal bičem , jako když bouchají



kapsle , a ta slečna se usmívala a posílala polibky publikumu a ten pán ještě více práskal

bičem , ona všelijak přehazovala nohy a měla krásně vyčištěné holínky , jednu chvíli visela hlavou dolů , nic si z toho nedělala a porád se usmívala a kůň utíkal čím dále . tím rychleji , až byl konec a dost a všecko plácalo a já jsem plácal ze všech nejvíc .



Potom zase přivedli koně a ten šašek to chtěl dělat jako ta slečna , on si myslil , že to umí , ale vůbec to neuměl a porád padal dolů , lidi se tomu děsně smáli a řvali strašlivým hlasem :

Hohohó ! , já jsem se smál ze všech nejvíc , až jsem padl mamince kolem krku a křičel jsem : On padá dolů , on je blbej !



Koukej , maminko , koukej , jak je blbej ! a maminka mne pokárala , že se ani v cirkusu

neumím slušně



chovat , pročež jest jí před lidmi hanba .



Ještě dříve než jsem jí mohl odvětit , že se umím v cirkuse chovat , přišli tři šaškové a mně se zdá , že jeden z nich byl ten pan důstojník , co před chvílí trhal lístky . Ti tři šaškové si házeli taková červená , modrá a žlutá kola s takovou rychlostí , že se to jen míhalo a všichni lidé na to koukali , všichni hoši na to koukali a každý se divil jejich šikovnosti , až jeden šašek to spletl , upadl na nos a křičel jéjej ! a všecko se hlučně smálo a hudba k tomu hrála .



Potom spustili z vejšky hrazdu a přišli tři hoši , všichni stejně oblečení v černém , jeden

největší , ten menší a ten nejmenší . Koukal jsem a viděl jsem , že ten nejmenší jest Kasalický Alfons , co chodí do naší



třídy , pročež všichni hoši volali : Kasalickej ! a já jsem také volal Kasalickej ! , aby viděl , že jsem taky tady . Ale Kasalický si toho vůbec nevšiml , ale stál neobyčejně nepohnutě a ten větší a ten ještě



větší se taktéž vůbec ani nepohnuli .



A s nimi přišel vrchní cirkusák pan signore Rudolfi a pravil silným hlasem velectěnému

publikumu , že ti tři hoši jsou ti proslulí bratři Abaldini , co udivili svými prvostřídními výkony celý svět a psalo se o nich v zahraničních novinách , a když to pravil , tak se uklonil a šel stranou .

Načež ten větší se vymrštil na hrazdu a popadl Kasalického Alfonse a hodil ho tomu největšímu a Kasalický udělal ve vzduchu tři kotrmelce , všichni se strašně houpali a Alfons přiletěl k tomu největšímu a ten ho hodil tomu menšímu a tak to dělali porád a najednou hudba přestala hrát , všecko se koukalo , já jsem se koukal ze všech nejvíc a maminka pravila , že se na to nemůže koukat , že má strach , že si něco udělají , a tatínek pravil , ať



PDF created with pdfFactory trial version www .pdffactory .com



nemá strach , že ti jsou tomu zvyklí . Když byli u konce , tak jsme hrozně plácali , oni se

děkovali a já



jsem každému říkal , že jeden z nich byl Kasalický Alfons z naší třídy , a byl jsem velice

hrdý . Po tomto výstupu oznámil vrchní cirkusák jasným hlasem , aby každý přispěl nějakou

maličkostí na ty bratry Abaldini , ale že nikoho nenutí , každý ať přispěje podle svých možností , jelikož bratři Abaldini musejí jít do ciziny študovat nové kousky . A tatínek pravil nevrlým hlasem , že už nevědí , jak by lidem tahali peníze z kapsy , a hned nato chodil Kasalický Alfons kolem dokola s talířem , já jsem prosil tatínka , aby mně dal korunu , on pravil : Vy si myslíte , že si peníze dělám , ale přece mně korunu dal a já jsem ji položil na talíř a řekl jsem Alfonsovi

nazdar ! velice silným hlasem , aby to každý slyšel , a on mně také řekl nazdar !



Potom přišel šašek a chtěl to dělat po těch třech , ale vůbec to neuměl a každou chvíli padl na nos , čemuž jsme se všichni srdečně zasmáli a já jsem si myslil : Kam se hrabe , vždyť je blbej , ale on nebyl tak blbý , on vám najednou vyskočil rovnýma nohama , vymrštil se na hrazdu ,

zkroutil se jako had , otočil se několikrát ve vzduchu a všecko to koukalo velice , já jsem taky koukal a tak jsem viděl , že všecko umí , ale musí ze sebe dělat pitomu , aby se lidi smáli . Náš tatínek pravil : Je to chlapík , to sám musím uznat , a maminka pravila : Kam na to ti lidé chodí ?



Potom jsem šel k Evě Svobodové a chválil jsem toho šaška , ale ona pravila , že se jí docela nic nelíbí , protože má červený frňák , a já jsem pravil : Jseš hloupá a já tě z toho vyvedu , on má ten frňák přidělaný a jináč vypadá docela obyčejně , ale ona se smála a porád říkala , že by ho ne a ne a nechtěla , ani zanic .



PDF created with pdfFactory trial version www .pdffactory .com



Když jsem si toho večera lehl ke spaní , tak jsem si vzal do postele ten pohled , co na něm

byla vyobrazena ta krasojezdkyně , abych to zasejc ráno našel . Ona , ta slečna chodila o přestávce kolem dokola a prodávala ty pohledy a tatínek nechtěl koupit , jelikož pravil : To je zasejc nějaká líčka na tahání



peněz a k tomu já nejsem k mání . Ale já jsem velice mořil a tatínka jsem nenechal být tak dlouho a on mně teda ten pohled koupil , abysem ho měl . A když jsem se s obrázkem

pochlubil Evě Svobodové , tak ona se nafoukla a pravila , že se diví , co na ní mám .



Dlouho jsem nemohl usnout , a ať jsem se podíval na strop nebo na zdi , porád jsem viděl

ten prvostřídní program , jak přivedli obrovského indického slona , zvaného Jumbo , on vám měl velikánský



chobot a na něm dva prsty a taková malinká očička , kterýma se chytře usmíval . On uměl

všecko , ale všecinko , a postavil se na zadní nohy a předníma prosil jako pejsek a všichni se na to koukali a tatínek pravil mamince : Nemáš



ponětí , co takový slon sní , toho je věru lépe šatit než živit .



A zase jsem viděl , jak přišel jeden pán s hromadou psů , a ti psové byli chundelatí a hladcí , divní i obyčejní , ale všichni měli sukýnky a na hlavách čepičky a ten pán ukazoval hůlkou , hudba hrála a psové tancováli . Potom přinesl malinkaté schůdky a oni chodili po zadních nohách nahoru i dolů a taky pozpátku . Kteří psi to uměli , ti radostně zaštěkali , ale kteří to popletli , ti byli panem cirkusákem pokáráni , aby si podruhé dali pozor a nebloudili duchem mimo stěny cirkusu .



A ti šášové porád provozovali svoje komedie a dávali si pitomé hádanky , čemuž se

všichni lidé



smáli , a dělali , jako by se fackovali neobyčejně silně , ale já jsem pozoroval , že se vůbec nic nefackovali , a tak jsem si myslil , kdyby se tak hoši uměli fackovat , tak by se mohli fackovat třebas celý



den a nikdo by jim nesměl nic říct , ani pan učitel , ba ani pan polecajt .



Pak jsem si zase vzpomněl na Evu Svobodovou , jak jsme o přestávkách vždycky šli k

sobě a povídali jsme si , že cirkus jest prima . A ona mně dala mejdlíčko , co má čtyři barvy : červenou , růžovou , žlutou a čokoládovou , já jsem to mejdlíčko vzal a pravil jsem jí : Děkan ! a ona pravila , že můžu mít od ní mejdlíčka , co budu chtít , jenom když s ní budu mluvit , a já jsem pravil : Co bych nemluvil , mně



je to fuk , a ona byla ráda .



A my hoši , co spolu mluvíme , mluvili jsme , že se nám to v cirkuse velice líbí , a Čenda

Jirsák pravil , že se nejvíce těší na nubijského lva , jelikož jest králem zvířat , ale Éda Kemlink pravil , že jest žádostivější na bengálského tygra , jelikož se vyznačuje velikou krvežíznivostí . Ale žádný lev nepřišel , ani tygr se nedostavil a tatínek pravil , že jestli to nevěděl , tak jest Franta , to prý cirkusáci dovedou velectěnému publikumu věšet bulíky na nos , jelikož cirkusáci jsou samý švindl a žádná solidnost . Ale nemělo by se to nechat jen tak , někdo by to měl dát vejš . Maminka pravila : Ty se do ničeho nepleť , a tatínek odvětil : že bych se do toho chtěl plést , to nechci , ale musíš uznat , že je to zrovna takové , jako kdyby ke mně přišel zákazník a chtěl libru cukru a já mu místo toho dal kus dřeva . Kdyby se to rozkřiklo , tak můžu rovnou ten krám zavřít , ale mně se to nemůže stát , jelikož jsem kulantní a cirkusáci nejsou kulantní .



Ale co mně bylo divné , to bylo , že tam byl taky Zilvar z chudobince , a já jsem se ho ptal , kdo mu dal na cirkus , jelikož jest chudý . On odvětil , že mu nikdo na cirkus nedal , tak jsem se ho hnedle ptal , jak to , že je také tady . On odvětil , to že



by mohl každý přijít a že to neřekne , jelikož je to strašné tajemství . Tak jsem mu pravil , jakoby nic , že mám knihu V zemi Škipetarů a že to jest náramné počtení . On se toho hned chytil a pravil , že by tu knihu taktéž chtěl číst . Načež jsem si ohrnul palcem nos a pravil jsem :

Tady ! a on pravil , že mně



to tedy prozradí , ale ne hned , ale až potom . Já jsem mu odvětil , žádné až potom , nýbrž

hned , jináč tu knihu půjčím Bejvalovi , on mně o ni říkal . Tak to z něho vylezlo , že učinil ohromný vynález , jak se dostat do cirkusu zadarmo . On pomáhá cirkusákům nosit vodu k

napájení cizokrajné zvěře , jakož i koní , a ať odpoledne přijdu k cirkusu , že on řekne cirkusákům , že taky budu nosit vodu . To se mně zalíbilo a pravil jsem . , že jistojistě přijdu . On však pravil , že nikomu nesmím ten vynález prozradit , a já jsem se zadušoval a na to zadušování jsem se zatahal za ucho a vyplázl jazyk , aby to bylo jisté . Tak jsem doma nic neřekl a hnedky druhý den jsem běžel k cirkusu , ale kdo tam nebyl , Bejval Antonín tam byl a Éda Kemlink i Čenda Jirsák , on jim to Zilvar vyslepičil , jelikož mu dali za to plnou kapsu burských oříšků , kudlu , nápletku na bič a dva šroubováky . PDF created with pdfFactory trial version www .pdffactory .com



Ale já jsem nic neříkal , jelikož mně to bylo fuk , a každý z nás popadl konev nebo putýnku

jsem jim pravil , ať si jdou domů , že se mi chce spát , a oni šli a pravili : Tak nazdar ! A dlouho jsem byl mrzutý , že nemůžu přijít na kloub tomu , jak to s tou Indií bylo , a strašně mně



bylo líto , že by z těch podivuhodných dobrodružství nemělo být nic , že by to mělo být

jenom mámení a přelud . I hrozně jsem tesknil po Indii , kde jest všecko krásné , nejkrásnější ze všeho na světě . Doufal jsem , že aspoň na noc mě přijde Indie opět navštívit , ale ona nedala o sobě vědět . A já jsem si porád nemohl v hlavě srovnat : Bylo , bylo a najednou není nic ?



A když přišla jednou ke mně Eva Svobodová , tak jsem přímo na ni uhodil : Evo , ty jseš přece chytrá holka ?



To jsem , odvětila ona .



Pamatuješ se teda na tu veselku v Indii ? Jakou veselku ? divila se .



No , přece - jak se ženil Pepek Zilvar s královskou princeznou .



Eva otevřela svoje modrá vočadla na celé kolo .



Pepek Zilvar ? S královskou princeznou ? No , ne !



Evo , pravil jsem důtklivým hlasem , vzpomeň si , jaks sama povídala , že princezna má šaty z těžkého atlasu a vlečku dva metry čtyřicet .



Šaty z těžkého atlasu ? A říkáš , že měla vlečku dva metry čtyřicet ? To musila být krásná veselka . A bylo tam hodně lidí ? A co družičky ? Co měly na sobě , povídej ! A hudba byla a zpěv ?

A měla nevěsta věneček ? A jaké to bylo , když si před oltářem řekli své neodvolatelné ‚ano‘ ?

Plakala nevěsta hodně ? Tak povídej , člověče !



Co bych povídal ? Víš všecko zrovna tak dobře jako já . Byli jsme tam spolu . Jen si

vzpomeň . Eva chvíli přemýšlela a pak smutně zavrtěla hlavou .



Nic nevím , pravila . Nikde jsem nebyla . Z domova jsem paty nevytáhla . Škoda . Indická veselka - to musí být něco báchorečného .



Když Eva odešla , tak jsem se podíval na své nohy . Mám nohy vrabčí . Zkoušel jsem se

projít po pokoji , ale nesvedl jsem to . Bylo mně dusno a hlava se mně točila . Myslím si , že bych nepřemohl ani Vendu Štěpánkového . Ale já brzy okřeju a zesílím a pak se každému postavím .

Á-no ! To se mně chce - spát a běhali jsme k hýdrantu pro vodu . A jak jsme tak tu vodu nosili , tak se mezi nás připletl Otakárek Soumarů , že by chtěl taktéž nosit vodu , a my jsme mu pravili , že by neměl , jelikož je bohatý a kdyby to prasklo , tak bude mít doma malér . On však nabíral do bréče a tak jsme ho nechali . A když jsme tu vodu nosili , tak jsem viděl zas tu krasojezdkyni , co mám na pohledu , ale ona nebyla docela nic krásná , ale měla mikádo rozcuchané jako vrabčí hnízdo a chodila jen tak a máchala v neckách prádlo , čemuž jsem se neobyčejně divil . A ten pan důstojník byl jenom v kaťatech , kouřil retko a štípal dříví a vrchní cirkusák pan signore Rudolfi seděl na obráceném vozejku a uviděl Otakárka Soumarovýho a pravil , aby mu skočil naproti pro jednu

zrzavou vodu , a ještě mu pravil : Ne , ty prcku , abys upíjel , to bych ti musil vyprášit kanduš , a Otakárek pravil , že neupije , a utíkal pro pivo . A my porád nosili vodu a já se koukal , jak pije slon , a divil jsem se , že toho vypije takovou sílu , také



verbloudi hodně pili , ale už méně a koně pili ještě méně , ale dohromady dost . Mezi námi

pak chodil Kasalický Alfons s rukama v kapsách jako jednospán a porád nás pobízel , vece : Tak , mládenci , tužte se a friško ! , friško ! cito ! cito ! a šupito presto ! , pročež jsme nosili jako blázni . A Eva také nosila .



Já jsem pravil , že verbloud jest koráb pouště , jelikož jsem to četl v jedné knížce , ale hoši pravili : To si nech , to my víme dobře , a já jsem pravil : Já vám to nepovídám , já to povídám jenom Evě , a Eva mně pošeptala , že jsem ze všech nejchytřejší , pročež mně zase přinese mejdlíčko . Mezitím Otakárek přinesl pivo , vrchní cirkusák se napil a pravil : Brr , ta bere ! a Otakárek se hned k nám přidal a pilně nosil vodu . Ale co se nestalo , ona najednou přiběhla slečna vychovatelka a utíkala tak rychle , že měla klobouk našišato , a křičela v cizím nářečí :

Jéžíšmarjá ! a ještě něco , jelikož byl Otakárek celý zacákaný , a počala vrchnímu cirkusákovi rychlým hlasem nadávati . Vrchní cirkusák smekl čepici a přitiskl si ji k hrudi , šoupl nohou dozadu a pravil velebným hlasem :



Madáme , pardón , pardón , já nevěděl , že mladý pán jest z lepší rodiny , to jest ovšem

omyl a jsem celý



pryč , jelikož je to nepříjemné , ale slečna vychovatelka mluvila ještě rychlejším hlasem , že je to PDF created with pdfFactory trial version www .pdffactory .com



škandál , do kterého se musí vložit ouřad , aby se to víckrát neopakovalo . Potom popadla

Otakárka za ruku a táhla ho pryč a on se dal do bréče .



Pročež se vrchní cirkusák velice dožral a pravil děsným hlasem : Kvůli vám , haranti jedni hlavatí , všivatí , budu mít ještě nějakou polízanici , marš ! , odražte od krámu nebo budu zlý ! a všechny nás vyndal a bylo nás pět .



Tak jsme šli , nejdřív pomalu , jakoby nic , a pak jsme utíkali , a když jsme byli dosti daleko , tak Čenda Jirsák začal nadávat : Troubo bengálská , pitomo nubijskej , blboune prvostřídní , slone senzační , votroku světovej , my jsme velectěné publikum a žádní haranti , ty krajto tygrovitá , jaká nebyla dosud nikde k vidění !



To nadávat velice rychle , jako když bičem mrská a vůbec se nezarazil , takže jsme se

velice divili a Eva se také divila , pročež jsem měl vzteka , že to tak neumím .



Když tak nadával , tak vrchní cirkusák hodil po nás klicanem , ale nikoho netrefil a Čenda

Jirsák se na něho šklebil děsně příšerně a ještě pravil : Jseš čistokrevná klisna Kismet , pouze několik dnů ! Potom vytáhl notes a něco si zapsal . Tázali jsme se ho , co si to zapsal , a on pravil :

Pánové , já budu mít neobyčejně prima hřích k svaté zpovědi : Nadával jsem cirkusákovi . Takový hřích ještě nikdo neměl a velebný pán mně to třeba ani nebude věřit . Ale kdyby něco , tak jste svědci . My jsme pravili , že mu to dosvědčíme , kdyby něco , a Čenda Jirsák byl velice hrdý . PDF

created with pdfFactory trial version www .pdffactory .com



Několik dní potom jdu vám do školy a jako vždycky jsem šel kolem Bejvalovic , abysem

počkal na Tondu , že půjdeme spolu . Ale podíval jsem se na tu koňskou hlavu a zamrzelo mě , že cení zuby a směje se-potměšile , a já jsem k ní pravil : Na mne nemusíš cenit zuby . A vůbec mne nebavíš . Pročež už jsem nečekal na Tondu a šel jsem radši sám .



A tak jsem šel sám a ještě jsem si myslil , že bych měl kamenem trefit porculánovou

hrušku na elektrickém vedení , ale špatně jsem hodil a tak jsem toho nechal . Bylo to v úterý a ten den mám velice rád , protože máme čtení , nábožku , kreslení a tělák . Čtení , to nic není a v nábožce máme děsnou legraci s Káťou , jelikož si vždycky šňupne z piksly a pak praví  : O , vy hordo pohanská , ó , vy zbrojnošové



římští , ó , vy zástupové Amalekitských , všechny vás nechám bez oběda , dokud se

nenaučíte křesťanským mravům ! Tělák je samo sebou náramný , ale ze všeho nejraději mám kreslení , jelikož



užíváme barviček a můžeme kreslit z hlavy .



Ale mně se vůbec nezdálo , že je úterý , a ten den vypadal škaredě jako čtvrtek , když máme

počty , mluvnici , děják a zemák . A porád se mi zdálo , že je čtvrtek , a já jsem byl mrzutý . Na náměstí jsem před sebou uviděl Čendu Jirsáka , ještě si tak myslím , že ho dohoním a řekneme si

Nazdar ! a pošineme se spolu , a pak mě ten celý Čenda Jirsák omrzel , já jsem asi v noci špatně ležel a měl jsem křivý krk . Jako vždycky jsem se zastavil před cukrářstvím pana Svobody a

uviděl jsem tam velikánský dort , byl čokoládový se smetanovými ozdobami a já jsem se sám

sebe ptal , jestli bych ten dort chtěl , a hnedky jsem si odvětil : Nechtěl , jelikož se podobá klobouku , jaký nosí teta Vařeková , když chodí na požehnání .



A když kráčím kolem pana polecajta , co stojí na náměstí a bedlivě kouká , zda nevypukl

někde nepořádek , tak mám vždycky chuť připlížit se k němu zezadu a vytáhnout mu šavli ,

abysem viděl , jaká



jest , ale tentokrát jsem o to nestál , tak jsem kráčel slušně a dal jsem panu polecajtovi

počestnost a on odvětil : Nazdar , občane ! , což se mi vůbec nelíbilo , já nejsem žádný občan .

Loudal jsem se do školy velice pomalu a přemítal jsem , že by bylo dobře , kdyby se školní



budova najednou sebrala a šla pryč a já bych si šel pěkně domů , a kdyby se mne naši

ptali , co je ? , já



bych pravil , že žádná škola není , a sedl bych si na dvorek a porád bych seděl a koukal a

nic . Když jsem přišel do školy , tak školda už zazvonil , ale ve třídě se řvalo , jelikož tam ještě nebyl pan učitel , ale já jsem neřval a sedl jsem si na své místo a vytáhl jsem učení .



Bylo čtení , jeden žák četl z čítanky , že není , není zima zlá , jak se o ní říká , ale já jsem si pro sebe říkal , jakápak zima , když je takové horko ? , a díval jsem se oknem ven a viděl jsem , jak nějaký mužský



veze kolečko písku , a já jsem se divil , že to toho mužského baví , já bych to kolečko

nechal stát a šel bych od toho pryč a lehl bych si na trávník do stínu a zdálo se mně , že mám v ústech plno písku . Taky jsem viděl děvečku od notářů , jak myla a při tom si zpívala , otvírala široko ústa a měla děsně červené



dásně jako šípková povidla , proto se mně znechutila a já jsem netrpělivě čekal , aby toho

už nechala a šla pryč , neboť jsem se na to nemohl dívat , ale musil jsem , protože bych pak se musil dívat před sebe a viděl bych Špoutila Oldřicha , co má na hlavě strupy .



Ze zadní lavice mně někdo poslal namalovaný obrázek člověka s oslíma ušima a pod tím

stálo : To jest Páta Karel pošli to dál , ale já jsem papírek zmuchlal a hodil pod lavici , jelikož

jsou to blbé vtipy . A hlava mne bolela a v uších mně šumělo , jako bych se byl ponořil pod vodu a hledal oblázek . Já bych pil , ale hodně studenou vodu , co po ní trnou zuby , porád bych pil a zamhouřil jsem oči a zdálo se mně , že jsem skvrnitý jaguár , který se jde napít z potoka . Ale nebyl jsem jaguár a chtěl jsem , aby už bylo po škole a šlo se domů .



Abych se trochu povyrazil a smutné myšlení zahnal , tak jsem začal myslit na cirkus , jak

jsme v něm užili zábavy : Ale cirkus už odjel a na náměstí zbylo po něm kolo , posypané pilinami , a roztrhané



vstupenky , útržky plakátů a hromádky hnoje a vůbec nic , docela nic . Mému myšlení se

nechtělo dařit , i zdálo se mně , jako by žádný cirkus nikdy u nás nebyl a jenom že jsem o tom někde četl v knížce nebo mně kdosi cosi o tom povídal a já jsem tomu věřil a nevěřil .



Tak jsem si pravil : Musíš myslit o něčem jiném , o čem ? Například , jestli k nám dneska

přijde cesťák a jestli tatínek objedná nebo řekne : Nepotřebuji nic , jsem hojně zásobený . A jestli Bejvalovi pacholci nám přivezou od dráhy bednu , a pak jsem si vzdychl : Proč právě bednu ?

Stejně nebudou v ní



obrázky .



To mě bolí hlava .



PDF created with pdfFactory trial version www .pdffactory .com



Najednou jsem viděl ty šašky v cirkusu , co házeli ta barevná kola , nejdříve letělo červené kolo , za ním modré a pak žluté , letěly velice pomalu , jako když kráčí pan starosta s panem notářem a s velebným pánem , ale pak lítala porád rychleji a rychleji , pan starosta s panem notářem a s velebným pánem utíkali děsně rychle , horempádem , a utíkali ještě více , letěli na dráhu , aby stihli vlak . Vtom mne pan učitel vyvolal , já jsem nevěděl , kde jsme , a pan učitel pravil : Bajzo , Bajzo , já se namáhám a ty bloudíš duchem mimo tuto síň učební , a pravil to tak protivně , že mě ještě více bolela hlava , a díval se přes brejle a zdvihl ukazováček , což se mně vůbec nelíbilo . Já jsem mu chtěl říci , ať nezdvihá



ukazováček , ale on se odvrátil a vyvolal jiného žáka .



Školda zazvonil , tak jsem viděl , že uplynula teprve jedna hodina a byla přestávka , byl

velikánský



řev , já jsem schválně neřval , ale zůstal jsem sedět a jenom jsem koukal , a bylo zeleně ,

jako bych byl pod vodou . I uviděl jsem , jak Páta Karel vytáhl housku a začal pojídat , měl mastné pysky a to se mně



tak znechutilo , že jsem začal děsně křičet : Dej tu housku pryč nebo ti dám ! a porád jsem to křičel a chtěl jsem Pátovi housku vyrvat , ale udělalo se mně hrozně špatně . Myslím , že to byl Bejval , co mně



složil učení do kabely , ale jistě to byl jiný , co mně nasadil čepici , a zase nějaký hlas

pravil : Já půjdu s ním , a to už jsme byli na chodbě , kde jsou obrazy , představující výjevy z českých dějin a ty obrazy visely nakřivo . A co mně bylo nejdivnější , že chodba , kterou se jde do tělocvičny , byla vždycky napravo a najednou byla po levé ruce . Také okna byla ne tam , kde měla být , ale na druhé straně . Z toho se mně



udělalo ještě více špatně . Obrazy jako by tekly ze stěn , pan učitel také tekl a rozléval se po chodbě a bublal , jako by se vařil , a z toho bublání vycházel hlas : Bejval a Kemlink ! - Zde ! -

Jmenovaní



žáčkové , přistupte blíže a dovedete Bajzu domů . Leč opatrně , opatrně ! Ostatní pak na svá

místa . Bejvale a Kemlinku , jste už velicí chlapci a já spoléhám na vás , že si povedete s náležitou obezřetností . Doufám , že tato zlá nemoc mine bez neblahých následků .



Tento hlas zněl velice jasně a já jsem ho porád slyšel , jak mluví , a to už jsem seděl na

šamrli a Kristýna mně zouvala botky a měla velikánský obličej , maminka zatápěla v kamnech a tatínek mně



sahal na čelo a pravil : Ten hoch má horkost , to musil něco špatného sníst , a pak jsem ještě slyšel , jak v krámě pravila cikorka : Tohle nám ke všemu scházelo , a to už jsem ležel v posteli , hrozná zima mne rozrazila a já jsem sám od sebe brebtal : Vrána , sýrec , rarach , Rampepurda , rezaté obruče , a slova ze mne vycházela čím dále tím rychleji a někdo dupal , jak chodil po příbytku , a já jsem ležel v takovém zeleném láku a ploval jsem jako okurka ve sklenici , všecko plulo , všecko se točilo a vzdouvalo . PDF created with pdfFactory trial version

www .pdffactory .com



Ani jsem nevěděl , jak jsem dlouho ležel , a jenom jsem cítil , jak mně po zádech hrají teplé a chladné



vlnky , i díval jsem se oknem na dvoreček a viděl jsem , jak se slunce kutálí po střeše

našeho dřevníku a na střeše seděl kocour Honza a tvářil se tak starostlivě jako náš tatínek , když

hledá dýmku a neví , kam ji dal . Nelíbila se mně Honzova starostlivost a já zavřel oči .



Po chvíli jsem zaslechl rychlé dupání a nějaký silný hlas pravil : Kdepak máte toho

pacienta ? a z toho hlasu vanul vítr , který voněl po růžových a bílých cukrátkách , jako jsou v lékárně v té kulaté



sklenici a já jsem je vždycky chtěl mít .



On si přinesl malý kufírek a já jsem chtěl vědět , co v něm jest , a on mně dýchal na prsa a Lechtal mne vousy pod bradou a vstrčil mně teploměr pod paždí a pravil : Máte tu dusno , panstvo , vzduch , vzduch , hodně vzduchu , velectění ! to je to hlavní , a chvilku se díval na hodinky a pak pravil : Mno ! A potom jsem slyšel , jak v krámě cinkalo závaží a váha pravila :



Dejte mi ještě liberku kávy , tohle už jest čtvrtý případ spály , ke kterému jsem byl

zavolán , máte francovku ? Tak mně dejte lahvičku , jenom klid , klid , pane Bajzo , já se k vám ještě dneska podívám , tak , tak , kolik to čítáte ? já se klaním .



A já jsem , se hluboce ponořil do toho zeleného láku a plaval jsem , porád jsem plaval a

Venda Štěpánků taky plaval , já jsem se divil : Takový malý prcek a jak už to umí plavat a já jsem šel domů a byl jsem hodnou chvíli hodný , chodil jsem pomalu , koukal jsem se ctnostně a mluvil jsem pravopisně a moje řeč byla : Ovšem , zajisté , nýbrž , pakliže , tudíž a nápodobně . A když

jsem si myslil , že jsem byl už dosti dlouho hodný , tak jsem slušným hlasem požádal tatínka , aby šel do cirkusu Rudolfi a koupil mně slona Jumbo , jelikož ho potřebuju .



Když tatínek moji žádost uslyšel , tak se příšerně zachechtal a pravil : Ha ! Slona Jumbo , to by tak hrálo ! Když jsem byl v tvých letech , tak jsem musil do světa a nikdo se mě neptal . Já jsem se však nepoddal , ale mořil jsem ho žalostným hlasem , že musím mít slona , jelikož ho

máme v příroďáku , abych ho uměl .



Tatínek odvětil zlostným hlasem : Kdopak si dneska může dovolit pořídit si slona , kam by jeden přišel ? až podle toho , jak se zlepší obchody , a jdi pryč !



Vyslovil to s takovou nevrlostí , že to znělo jako divrič ! , pročež jsem bréčel . Ale maminka vzala tatínka stranou a mluvila s ním tichým hlasem , a když jsem to viděl , tak jsem velice silným hlasem sliboval , že už ani jednou nevynechám housle , že každému dospělému dám počestnost , bez dlouhých řečí všudykam doskočím , vyřídím , pomůžu a od Mančinky se ani

nehnu a jemným hlasem jí budu povídat pohádky .



A maminka pravila : Copak to dítě nemá mít vůbec žádnou radost ? Ty jsi už škudlil

pomalu jako strejda Vařeka . Kup mu toho slona , vždyť to nestojí bankál .



Pročež tatínek mávl rukou : Když slon , tak slon , máte mne poznat a já jsem žádostivý , jestli si jedou vzpomenete , co jsem pro vás udělal .



Já jsem zajásal neslýchaně silným hlasem a políbil jsem tatínkovi ruku . A koukám se ,

koukám a vidím stát Jumba , toho obrovského slona indického , rovnou před naším kvelbem . Stál klidně , uši měl jako obrovské lopuchové listy , tuhou kůži jako z dehtové lepenky a usmíval se těma malinkýma , chytrýma očičkama .



Dal jsem mu ibišové cukrátko , které jsem odcizil v krámě , a on si cukrátko vzal prstíkem ,

co má



přidělaný k chobotu , a tázal jsem se : Jseš



rád , Jumbo ? on pak pokývnul hlavou na znamení , že je rád .



Načež jsem mu pravil přísným hlasem : Copak je to platné , milý Jumbo , musíme jít do

školy . Jumbo odvětil : Když do školy , tak do školy . Napřed povinnost a potom zábava . Nikdo učený z nebe nespadl . Škola mé štěstí , pročež : Pojď sem , synu , a uč se moudrým býti . Potom mne chobotem vzal opatrně kolem pasu a vysadil si mne na krk . A Kristýna mně podala kabelu s učením a tatínek s maminkou se postavili před krám , aby viděli , a já jsem dal slušné



pozdravení a zavelel jsem : Vpřed !



A slon kráčel zvolna a velebně a všichni se koukali a já jsem byl velice hrdý . Kteří se

koukali : Jodaska , co prodává hliněné nádobí , Trojna , bednář , Rychtera , řemenář , Bednařík ,

obuvník , Svatý , krejčí pro pány i hochy , Mazura , autodopravce , Jaroš , řezník a uzenář , Kozí Kuncka , ano i pan Fajst , taktéž pan Podlena , co píše na hejtmanství .



PDF created with pdfFactory trial version www .pdffactory .com



Celé město se koukalo a všichni se divili .



A když jsem zahnul za roh , tak se divili : Preclík , kominík , Laušmanka , niťařka , Dušánek ,

cedulář , Vobořilka , krupařka , a Homoláč , sklenář , a Netuka , mydlář .



Taktéž se divili všichni holubi , co létají kolem báně , Bejvalovi koně se divili i Jakub ,

pacholek , i psi se divili , mezi nimi též Pajda .



Veškeré tvorstvo kulilo vočadla a říkalo Jé !



A pan starosta se koukal z okna radnice a s ním celé obecní zastupitelstvo a bylo náramné



divení . Pan Letovský , náš polecajt , se vzpřímil a salutoval mně , řka : Sláva ti , ó synu vlasti ! Já



jsem poděkoval neobyčejně slušně .



Byl pak obrovský sběh lidu a ozývalo se troubení hasičstva . Někteří pravili , že by se to

mělo dát do novin , aby si to lidi přečtu .



A slon kráčel pravidelným krokem , a když jsem se podíval dolů , co jsem spatřil ? Dva

mužové



kráčeli po pravé straně , dva pak po straně levé . Měli šátek kolem hnědých beder , na hlavě

turban , v jedné ruce třímali oštěp , v druhé pak kabelu s učením . Oni mužové se nazývali  : Bejval Antonín , Kemlink Eduard , Jirsák Čeněk a Zilvar z chudobince , jménem Josef . Když jsem to

spočítal , tak jsem viděl , že nás dohromady bylo pět . Já jsem byl ten nejprvnější a ti čtyři byli moje tělesná



stráž .



Za hlučného troubení a bubnů ramplování jsem došel před školu a pan učitel , dívaje se z

okna školní budovy , pravil : žáčkové zachovejte mi pořádek , aby nebylo stížností z řad obyvatelstva . Před školou mě Jumbo sundal dolů a pak mně podal čítanku , mluvnici , početnici , jakož i psací



náčiní .



Tu pak vyšel ven školda , i zkřížil ruce na prsou a tázal se : Čeho žádáš velký muži ?

Kázal jsem mu , aby mně po dobu školního vyučování slona bedlivě opatroval a přinesl mu něco k občerstvení . Školda se uklonil , vece : Prosím ! a odešel do školní budovy , v krátkosti však z ní zase vyšel a přinesl láhev citrónovky , kterou podal Jumbovi .



Slon přiložil láhev k ústům a limonádu vypil , řka : Brr ! Ta bere ! Pánbůh zaplať ! Když

jsem viděl slona píti , sám jsem dostal strašnou žízeň a otevřel jsem oči a dlouho jsem nemohl pochopit , že ležím v posteli . Kde je sběh lidu , kde je ta sláva a to troubení , to ramplování ?



Bylo už pozdě , krám byl zavřený , tatínek seděl u postele a koukal se , maminka mne

podpírala jednou rukou a v druhé držela sklenici s malinovou limonádou a pravila : Pij , Petříčku , ono ti odlehne . Já jsem pil velice lačně , ono to ve mně žblunkalo , a když jsem se napil , tak jsem pravil : Děkuji ti , maminko-milenko , že ses za mě u tatínka přimluvila , aby mně koupil slona .

Víš , já a Jumbo , my teď



spolu mluvíme a chodíme porád spolu .



Dobře , odvětila maminka , jenom hezky spi , aby ses z toho vyspal .



A tobě , tatínku , pravil jsem , taky nastokrát děkuju , žes měl skrz mě takovou outratu .

Tatínek se pousmál a pravil : Není zač . To



víš , já na nějaký ten krejcar nekoukám , když to musí být .



U postele stála také Kristýna , ona na mne koukala a já jsem jí pravil : Až vstanu , tak řeknu Jumbovi a pojedeme do Rampuše . že v Rampuši neviděli ještě slona ?



Kristýna se zachichtla , ale maminka přísně na ni udělala : Šš ! A když jsem usínal , tak jsem se slyšel , jak pravím slabým hlasem : Maminko , dej Jumbovi rýži , jelikož sloni rádi rýži , to jest jejich nejmilejší , a pak jsem slyšel , jak v krámě praví váha cinkovým hlasem : Kilo rýže , čím ještě



posloužím , prosím ?



Kdepak by horalé v Rampuši viděli slona , neboť ten žije v širých rovinách Indie ,

zavlažovaných veletokem Gangu , to jest , víš Kristýno , posvátná řeka tamnějších domorodců .

Jenom že teď nevím , jestli jsem to pravil já nebo pan učitel , jelikož jsme toho dne měli příroďák , ale nikoli ve třídě , nýbrž na dvoře . žáci stáli kolem našeho Jumba a pan učitel ukazoval na něho pravítkem a vykládal .



Nuže , pozor , žáčkové ! Bedlivě sledujte můj výklad , abyste si něco odnesli do života .

Nedáváte-li pozor , pak je to nešetrnost vůči mé osobě , když se tolik namáhám , nešetře zdraví .

Nuže : Slon , jehož tu vidíte , žije v četných stádech , která se prohánějí v rozsáhlých pampách indických , a živí se povýtce stravou rostlinnou , Melichar nedává pozor , Melichare , dej sem ten PDF created with pdfFactory trial version www .pdffactory .com



provázek , hochu darebný , avšak slon se dává snadno zkrotiti a pak koná platné služby

lidem , neboť jest zvíře pilné , nikoli jako Šabata , jehož jsem právě přistihl , jak chytá lelky .

Pomáhá při stavbě , vleka ohromné klády svým chobotem , teď jsem právě Melichara napomenul ,

leč hoch ten darebný nedbá , Melichare , Melichare , hochu darebný , já si pozvu tvého pana otce a promluvím s ním důtklivé slovíčko , což se týče také Klemy , jenž pozor nedává a jiné vyrušuje .

Nuže , žáčkové , síla slona jest ohromná a slon se dožívá vysokého věku , s některými žáky mohu mluvit jazykem andělským nebo ďábelským a je to , jako když hrách na stěnu hází , Vašátko a

Klenovec zůstanou po škole , já se s nimi nebudu zlobit . Všelicos ještě zajímavého vykládal pan učitel a my všichni pozorně naslouchali . Když bylo po vyučování a šlo se domů , tak se ke mně přidal Bejval Antonín a mluvil se mnou a koukal se kolem , aby všichni viděli , že mluví se mnou ze všech nejvíce . Ale já s ním mluvil dosti málo a kráčel jsem vedle Jumba .



Bejval pravil , že vynalezl obrovský vynález , a když jsem se ptal , jaký by to měl být

vynález , tak pravil , že by Jumbo mohl ostávati u nich ve stáji , jelikož by koně mohl naučiti sloní moudrosti a sám by od nich pochytil koňskou moudrost . Koně a slon by se mohli skamaráditi a mohli by spolu mluvit . Odvětil jsem : To není žádný vynález a já to nechci . Koně ať si chodí spolu , já budu chodit se slonem .



On však jinak nedal a porád do mne mluvil , že Jakub bude slonovi dávat seno , oves a rýži

a vůbec bude dbát , aby mu nic nechybělo .



Já jsem pravil : To by se ti šiklo , abys pak každému mohl vykládat , že slon je váš a nikoli můj . Tadyhle - víš ! Až naprší a uschne . Nejsem tak hloupý , jako jsi ty chytrý a kdo mně nechtěl půjčit kolo ?



Když to Bejval slyšel , tak byl velice zahanben , že se svým kolem tak škotil a nikomu je

nepřál , jelikož nevěděl , že budu mít slona , pročež budu nade všechny vyvýšený . On ale tak

dlouho mořil , až



jsem pravil : Tak dobře , abys viděl a pamatoval si to propodruhé , a dal jsem Jumba do stáje k Bejvalom .



Jakub měl radost a pravil : Jářku , to jsme dostali pomahače , a jal se slona čistiti kartáčem . Brzy nato se přihodilo , že se do našeho města přistěhoval pan Kukrle a byl na poště úředníkem . A chtěl , aby mu pan Bejval stěhoval nábytek .



Toho dne jsem doma hlásil , že nepůjdu do školy , jelikož musím stěhovat pana Kukrle .

Maminka pravila : Když stěhovat , tak stěhovat , ale přijď včas a kafe máš v troubě . Odvětil jsem : To se vr ! a běžel jsem a maminka za mnou volala : Péťo , dej na sebe pozor , víš , že jseš těžce nemocný , a já jsem odvětil : Beze všeho . A když jsem tak běžel , tak se mnou utíkal Zilvar z chudobince , Éda Kemlink a Venda Štěpánků , pročež jsme byli čtyři . Když jsme přišli k Bejvalom , tak na nás čekal Tonda a bylo nás pět . Já jsem si sedl na kozlík vedle Jakuba , on mně půjčil bič a já jsem byl velice hrdý . A Jumbo kráčel vážně za méblákem a kýval hlavou a usmíval se chytrýma očičkama .



Když jsme přijeli na místa , tak pacholci začali skládat a pan Kukrle skákal kolem toho

jako opice a úpěnlivě křičel : Jezuskonte , lidi , vemte to naštorc , vy mně to všecko rozmlátíte a jak já k tomu přijdu , abych škodoval ?



Pacholci odvětili : Pane oficiále , neráčejí se nám tu vrtět jako žid na pekáči a radši koukají , aby viděli .



A Jumbo pravil : Jsem žádostivý , jak se toho , mládenci , chopíte .



Pacholci pravili : To je práce , inu , inu mordyjánská , a Jumbo pravil : Jděte mi od toho pryč , já se do toho vložím sám . Pacholci se usmívají : Uvidíme , Jumbo , jak obstojíš . Leč Jakub jakožto nejstarší z nich pravil : Jenom , hoši , učiňte , jak Jumbo míní , on má z toho nejlepší pojem .



A taky jo : Jumbo nejdřív popadne šicí stroj , vyzdvihl ho chobotem jako pírko , pak se

ujme cinkostnu , načež vezme kredenc , zrcadlo , postele , bral to z vozu , jako pekař pecny do pece sází , jiný by se při tom ňáko zapotil a tělo si namohl , ale Jumbo , jakoby nic a ještě se k tomu usmívá svýma chytrýma očičkama .



Pacholci stojí tu jako svatý Ján na mostě , jsouce z toho celí pryč , diví se neobyčejně a

praví : Inu , inu , toť , toť , máš to , hochu , sílu sílovatou , Pánbůh požehnej , my bysme s tím nebyli hotovi do večera večeroucího a ty jseš s tím hotový našup .



PDF created with pdfFactory trial version www .pdffactory .com



Jumbo na to nic neřekl a myslil si své , ale já jsem byl na něho velice hrdý . Když byli se

vším sakumprásk hotovi , tak pan Kukrle dal pacholkům na kořauku , ale Jumbovi , jelikož sloni kořauce nehoví , daroval pytel jablek , a Jumbo se slušně poděkoval a byl velice rád . Potom jsme šli domů a Jumbo dal tatínkovi do pořádku celé skladiště , na dvoře narovnal prázdné



bedny , aby to pěkně vypadalo , a tatínek pravil : Pak se řekne slon . Je to jenom němá tvář , ale každý by si z něho mohl vzíti příklad . Je vidět , že byl odmalička dobře vedený . A Jumbovi za všecko patřičně poděkoval , ale Jumbo pravil : Není zač , pane Bajza . To já rád přiložím chobot k dílu , když se mi naskytne příležitost . Kvůli tomu mne neubude . Jak praví přísloví : V



práci a vědění jest naše spasení . Načež jsme si sedli s Jumbem na dvorku a já jsem mu četl velice krásnou detektývku jménem Znamení čtyř a slon naslouchal velice pozorně a rozvážně kýval hlavou a říkal : To jsou věci , ani se jednomu nechce věřit . Jsem zvědav , jestli toho vraha dostanou . Patřilo by mu to , aby si podruhé nedovoloval .



PDF created with pdfFactory trial version www .pdffactory .com



Četl jsem dosti dlouho , pak jsem oslábl , kniha mně vypadla z ruky a já usnul . Ve spaní

jsem viděl , jak opět přišel lékař a zase měl ten malý kufírek , co má v něm všelijaké doktorské nářadí , aby lidé



nestonali .



Sedl si ke mně na pelest a tlustě oddychoval a chvíli se na mne pozorně díval a pak pravil :

Tak co dělá dnes náš pacient ?



Odvětil jsem : Než jste přišel , tak jsem četl Jumbovi z knížky .



Pan lékař se udiveně podíval na tatínka , potom na maminku a načež se tázal pomalým

hlasem :



Jumbovi - z knížky ? Kdo je Jumbo ?



Aha , pravil jsem , vy jste ještě neviděl našeho Jumba . Tak abyste věděl . Jumbo je můj slon . My spolu porád chodíme . Nyní ho nemůžete vidět , protože jest u Bejvalů ve stáji a tam mluví s kobylami . Až vstanu , tak vám ho ukážu . Nebojte se , on nic nedělá .



Pan lékař si narovnal skřipec , usmál se a pravil : Ajta ! Tak , tak . Už rozumím . Hm . Abych pravdu děl , něco jsem už o Jumbovi slyšel . Povídá se o tom v městě . Až budu mít chvilinku kdy , tak se s ním seznámím . Potěšení na mé straně . Hm . Tak , tak . A nyní se podíváme , co dělá

teplota . Vytáhl mně teploměr zpod paždí , podíval se naň , zavrtěl hlavou a tichým hlasem mluvil s tatínkem a maminkou . Zaslechl jsem , že praví něco o Krizi , ale já jsem hnedky věděl , kdo ta Krize jest . Máte vědět , že ta paní Krize chodí v širokém , huňatém kožichu a má uši jako pes a nosí modré



rukavičky a rukama se opírá o dva štíty , na nichž jsou vymalovány znaky měst . A na obou

stranách hlavy má žaludy . Vyznačuje se širokou a děsně zubatou hubou . A ostává za řekou v

jednom baráku , a když je tma , tak vychází , chytá malé děti do pytle a prodává je cikánům .



Já proto tak dobře vím , jak Krize vyhlíží , protože jsem ji viděl vymalovanou na plakátu ,

který visí u pana trafikanta žaloudka , a pamatuju si , že na tom plakátu byl nápis tiskacími písmenami : Piatnikovy hrací karty .



Když pán lékař mluvil o Krizi , tak tatínek si čechral knír a třásly se mu ruce a maminka

udělala velice starostlivý obličej . Ale já jsem pravil : Nebojte se , ona mne nechytne , jelikož jsem chytrý a umím děsně rychle utíkat . A kdyby něco , tak to povím panu polecajtovi Letovskému , on vytáhne šavli a takovou jí dá , až se svalí .



A pak jsem ještě pravil : A vůbec nemějte strach , protože tohle všechno je jenom sen .

žádná Krize není , ani pan doktor , co mně dal teploměr , nic není . Jen počkejte , co se probudím .

Hned vstanu a půjdu k Bejvalom , jelikož tam mám sraz s hošma .



A taky , jen doktor vytáhl paty , skočil jsem z postele a utíkal jsem k Bejvalom a všichni

hoši už tam byli . Kteří hoši tam byli : Bejval Antonín , Kemlink Eduard , Jirsák Čeněk , Zilvar Josef a Venda Štěpánek , a když jsem přišel já , tak nás bylo šest .



A když nás bylo šest , tak Bejval pravil : Rudí bratři ! Kmen Ješiňáků opět vstoupil na válečnou stezku a vyhledává s námi boj . My jim nic neděláme , ale oni nás nenechají bejt . Dneska ráno mně



maminka pravila , abysem skočil pro mléko , tak jsem vzal bandasku a jdu , a jak tak jdu ,

tak , jsem potkal toho zrzouna Poldu Ješinu , co má celý obličej podělaný od much . Já jsem docela nic , koukám se slušně , hledím si svého a jdu svou cestou . Ale on mně zastavil cestu a pravil :

‚Bídáku , bandasku sem !à začal se prát . Odpověděl jsem pomalým hlasem : ‚Votroku , nech si to , já ti taky nic nedělám .` Jelikož



však on nechtěl přestat a porád mně rval bandasku z ruky , tak jsem ho praštil šutrákem do

kutka a on děsně zařval .



Avšak nastojte ! Na to děsné zařvání počali se Ješiňáci sbíhat , pročež jsem utíkal strašlivě rychle a Leopold Ješina za mnou křičel : ‚Počkej , až půjdeš kolem našich !` Z čehož jest viděti , že musíme všeho nechat a vytáhnout proti Ješiňákům do boje , abysme je na hlavu porazili . Jináč nebude pokoj do skonání věků : Pravil jsem . Howgh !



Opakovali jsme howgh ! děsně silným hlasem a já jsem křičel ze všech nejsilněji .

Bojovnost se nás zmocnila a my jsme planuli



pomstychtivostí , ačkoli jsme věděli , že to bude krutý boj , jelikož Ješiňáci byli velice

vyzbrojeni . Naši špehové nám oznámili , že Ješiňáci řekli Rudlovi Venclíkovému a Honzovi

Pivcovému , aby přišli a nám namlátili . Už jsem vám pravil , že oba ti páni jsou ženatí , Venclík vede nožířství a Pivec má



sodovkárnu , ale přitom se nestydí prát se s hošma . Oba mají ukrutnou sílu a každý z nich

sám porazí



nejmíň pět hošů .



PDF created with pdfFactory trial version www .pdffactory .com



Tak jsme se radili , co máme dělat , a Éda Kemlink mínil , že bysme ty války radši měli

nechat a vymyslit si něco šikovnějšího . Tonda Bejval pravil , že to řekne Jakubovi a on na ně půjde s bičem . Jakub to slyšel a pravil : Houbeles ! , z čehož jsme viděli , že s tím nechce nic mít .

Ale Jumbo poslouchal , jak mluvíme , i pousmál se a pravil pomalým hlasem ve svém sloním

nářečí :



Čeho byste se báli , pánové ? Já půjdu s vámi a uvidíte , jak to s Ješiňákama sfouknu . Jen to nechte na mně . Nebojím se ani tisíců Rudlů , ba ani miliónů Honzů .



Tato řeč zažehnala naši malomyslnost a my jsme se vůbec nic nebáti , ale s chutí jsme táhli do boje . Napřed kráčel Jumbo a my jsme pochodovali za ním ve vojenském pořádku a celé město se na nás koukalo a všichni lidé pravili , že jsme švarní vojíni , copak je to platné .



Tak jsme porád kráčeli , až jsme přišli k usedlosti , která ležela už v území Ješiňáků . Vedle hnojiště



velel Jumbo , abysme se zastavili , a tudíž jsme zůstali stát a čekali jsme , co bude . Jumbo

zařval děsným hlasem , až se to rozléhalo po celém okolí : Ješiňáci , vylezte z díry ! Na ta slova se ze všech stran vyřítili Ješiňáci s válečným pokřikem , každý ozbrojen klackem , do kterého byly zaraženy hřebíky , aby to víc bolelo , a plné kapsy klicanů a šutráků , kterými zahájili palbu . A byla jich obrovská síla a bylo jich čím dále tím více , bylo Ješiňáků tisíc , byly jich milióny , takže zaplavili celou krajinu a my jsme byli sami , pročež strach nás pojal a naše řady zakolísaly .

Nicméně



Jumbo neztratil klid a rozhlížel se kolem , hrdě se usmívaje .



Z řad Ješiňáků vystoupil Rudla Venclíků a Honza Pivců a začali Jumbovi zlořečit a pustě

nadávat . Nazvali ho potulným cirkusákem , komediantem , umouněným Cikánem , posmívali se

jeho rypáku , obrovským uším a celému zevnějšku , potupili celou jeho přízeň a posměšným

hlasem ho vyzývali , aby vzal talíř a šel vybírat .



Jumbo slyše tu zlolajnost velmi se rozhněval a pravil : Jsem již bezmála sto osmdesát osm let starý , ale přisám , takovou nevzdělanou chamraď jsem ještě neviděl . Kdyby mně nadávala mládež , školou povinná , tak bych si řekl : ‚No , nemá to rozum . Až to dospěje , tak to zmoudří .Àle takoví dva habáni - jeden má nožířskou živnost , druhý sodovkárnu , oba jsou ženatí a platí daně a počínají si jako od šibenice utržení . Mělo by se to dát do novin , jaký příklad dávají někteří zdejší občané , které prozatím nechceme jmenovati . že vám není hanba , pánové !



V odpověď na toto ponaučení hodil někdo z Ješiňáků na slona cihlou . Jumbo se rozzlobil

a pravil :



No , počkejte ! Míra mé trpělivosti jest naplněna .



Na tato slova se shýbl nad hnojištěm a nabral plný chobot močůvky a pokropil Honzu

Pivcového i Rudlu Venclíkového odshora až dolů páchnoucí tekutinou .



To jste měli vidět , jak ti páni utíkali a všichni Ješiňáci za nimi . Honza Pivců a Rudla

Venclíků



zděšeně křičeli , obyvatelé zavírali okna , jelikož se široko daleko rozléhal neslýchaný

zápach . Tak oba pokropení dospěli až k svým příbytkům , a když byli u dveří , tu volali žalostně :

Manželko , přichystej horkou koupel a čisté prádlo , jelikož neslýchaně zatouchám ! Ó , kterak zatouchám ! Tak ještě



nepáchl žádný nožíř , žádný sodovkář !



Uslyševše to paní Pivcová i paní Venclíková , popadly co popadly , v první řadě smeták , a

odehnaly své manžele od prahu , řvouce silným hlasem : Přísahala jsem před oltářem věrnost svému manželi a nikoli tomuto pronikavému zápachu , pročež hybaj ze stavení ! Kde ses tak

zatouchal , tam se odtouchej !



Fi ! Ono to páchne jako rasův 'pytel ! Vari ! Ještě mně zamoříš celý příbytek ! Pročež Rudla nesměl překročit práh svého řemesla nožířského a Honza musil velikým obloukem chodit kolem své sodovkárny , až se z nich ta zatouchačka vytratila , o čemž si dodnes vypravují



obyvatelé našeho města .



My hoši , co chodíme spolu , jsme se tomu smáli vysokým hlasem , Jumbo se smál nízkým

hlasem , já



jsem to vzal o dvě polohy výše a smál jsem se nejvyšším hlasem , i smáli jsme se tomu až

do západu slunce , až mne vnitřnosti bolely a maminka pravila : Čemu se směješ , Petříčku ?

Otevřel jsem oči a velmi jsem se divil , že ležím v posteli . A pravil jsem : Jak se nemám smát , když



oni tak utíkali a hnojnice z nich tekla a oni řvali strašlivým hlasem . Všichni jsme se smáli , Jumbo se taky smál , až mu slzy tekly z očí .



Tatínek přišel z krámu , sáhl mně na čelo a ptal se , co je .



Maminka si vzdychla a pravila , že se mně něco zdálo .



PDF created with pdfFactory trial version www .pdffactory .com



Nic se mně nezdálo , maminko , pravil jsem , ale je to opraudická prauda . Jak by se mně to mohlo zdát , když jsem to sám viděl , jak byli celí postříkaní , až neviděli na oči . Ty bys taky neřekla , že se ti to jen zdálo , kdybys cítila ten neslýchaný zápach , co se z nich ozýval na všecky strany . Maminka se mne ptala , jestli nemám žízeň , já jsem pravil , že mám , pročež mně dala sklenici malinovky .



Napil jsem se velice zhluboka a tatínek se podíval na hodinky a pravil , že lékař by tu už

měl být , že se snad někde zdržel .



A já jsem pravil : Víš , tati , já velice rád stůňu , jelikož pak dostanu malinovku . Až přijde pan doktor , tak mu řekni , aby mně předepsal hodně sladkou meducínu . Když budu mít sladkou

meducínu , tak budu stonat tak dlouho , jak pan doktor bude chtít , mně je to jedno . Tatínek se usmál a pravil , že jsem velký mudrc , maminka se taky usmála a já jsem byl rád , že jsou veselí , a ještě jsem pravil : Ať sem přijde Kristýna , já jí to taky musím vypravovat . Kristýna přišla z kuchyně a stála před postelí a utírala si ruce do zástěry a já jsem pravil : Víš , tos měla vidět . Oni si mysleli , že nad námi zvítězí .



Kdo si myslil , že nad vámi zvítězí ? ptala se Kristýna .



No , Ješiňáci , že se tak hloupě ptáš . Ale Jumbo vynalezl takový ohromný vynález , pročež

oni ohromně zapáchali .



Jaký vynález ? Kdo je Jumbo ? A kdo zapáchal ? ptala se Kristýna a začala se strašlivě chechtat . Maminka poslala Kristýnu do kuchyně , upravila mně podušku pod hlavou a pravila :

Nemluv , Petiňko , a odpočiň si .



Tak jsem teda už nic nemluvil , ale zavřel jsem oči a myslil jsem na to , že musím Jumbovi

koupit takovou hezkou červenou čepici .



PDF created with pdfFactory trial version www .pdffactory .com



Tu hezkou červenou čepici Jumbo porád chtěl , a když už jsem myslil , že na ni zapomněl ,

tak začal znovu mořit , dupal a kňoural : Já tu hezkou červenou čepičku chci , já ji potřebuji , já ji musím mít . A že musí být s černým střapcem , kolem dokola zlatem vyšívaná , zrovna taková , jakou má hostinský od Zlatého havrana . A porád chodil za mnou a bručel : Darujte mně červenou čepičku , sahibe , až jsem dostal zlost a pravil jsem . Nedolejzej , Jumbo , nejseš už malé dítě .

Musím však říci , že jsem ho sám na tu myšlenku přivedl , jelikož jsem chtěl , aby mně vypravoval o Indii . Pozoroval jsem , že se mu do toho nějak nechce , ale když jsem jinak nedal , tak mluvil , ale dost nerad .



Co porád na té Indii máte ? mluvil nevrlým hlasem , tam nic není . Jenom úmorné horko , prach a nakažlivé nemoci . Ani bruslit , ani sáňkovat se tam nedá .



Ale jsou tam banány , namítl jsem .



Banány by byly , ale co z toho ? Banány a ananasy a všecko .



Ananasy jsou tam také , připustil Jumbo , ale všecko toto ovoce se obdrží i zde v každém obchodě .



Naši to nevedou , pravil jsem , my máme pouze fíky , datle , svatojanský chléb a sladké dřevo . Ó , v Indii jest velice krásně a jsou tam nádherní motýli .



Motýli tam , sahibe , jsou , ale co mám z toho ? Já si nedělám sbírku . Také ovšem jsou tam rozličné



květiny , nevídaných barev a tvarů . Pro toho , kdo si dělá herbář , je to výhoda , ale já si

herbář nedělám . Rostlinopisem se nezabývám . Já spíš takhle něco k snědku .



Také jsou tam tygři .



Co je mně po tom ? Já s tygrem nemluvím , jelikož se s každým padouchem

nekamarádím . Jumbo se zamračil a byl velice mrzutý . Abysem ho z toho vyvedl , tak jsem se začal vyptávat na jeho rodinu . Tu se Jumbo velmi nafoukl a pravil hrdě , že jeho otec byl

nejprvnějším dělníkem v přístavě a jeho slovo platilo , jelikož byl nade všemi slony postavený .



A co ostatní příbuzenstvo ? Strejdové , tety , bratranci , sestřenice a švagři ? Jumbo cosi zamumlal , že celá jeho přízeň nestojí za fajfku tabáku , jelikož se k němu nepěkně



zachovala . Jsou to sloni , jak se říká , jenom pro sebe a jeden od nich neužije nic dobrého .

Když jsem se ho zeptal na dědečka , tu se Jumbo zarděl , mlčel zarytě a kreslil si cosi rypákem do písku . Nedal jsem se odbýt a porád jsem se ptal na dědečka , jelikož jsem tušil nějaké rodinné tajemství . Konečně se Jumbo naklonil k mému uchu , rozhlédl se opatrně na všechny strany a

zašeptal : Můj dědeček , sahibe , byl divoký , ale prosím vás , neříkejte to nikomu , aby nebyly řeči .

Pak už se sám od sebe rozpovídal a jeho vzpomínky byly zajímavé . Jumbův dědeček se proháněl se svým stádem po džungli a všecko pustošil , dělal škodu , jedl lesní plodiny a pil z potoka , vůbec nic ušlechtilého neznal , vědy a umění mu byly cizí , neboť byl úplně nevzdělaný . Teprve otec pocítil touhu po něčem vyšším a chtěl poznat svět . Navštěvoval školy a také synovi poskytl vzdělání . Mluvil mnoho a já jsem takřka visel na jeho rtech . Když dokončil , tak si povzdychl :

Zkusil jsem mnoho protivenství , že to není k uvěření .



Já jsem pravil , že bysem se rád podíval do Indie , jelikož bysem odtamtud poslal panu

učiteli pohlednici a on by ji nechal po třídě kolovat . Jumbo o tom nechtěl nic slyšet a tak jsme se hádali a já



jsem pravil , že když je takový , tak s ním nebudu chodit . Jumbo ohrnul pysk a pravil :

Nevídáno ! Pak jsem o té Indii mluvil ještě s Édou Kemlinkem , ten byl hned pro to , pak jsem mluvil s Tondou Bejvalem a on byl taky pro to a pravil , že bysme měli zarazit spolek , a ještě pravil , že tam budeme lovit tygry , jakož i . jinou divokou zvěř , abysme přivezli kožišiny .



Tak jsem jednoho dne opět začal o tom s Jumbem a on pravil , že by teda byl tak dalece

pro to , ale když už má do té Indie jet , tak mu musím koupit červenou čepičku .



Proč právě červenou čepičku ? tázal jsem se udiveným hlasem , jelikož jsem se velice podivil . Jumbo odvětil : Proto chci červenou čepičku ,



jelikož se v mém příbuzenstvu moc mluvilo o tom , že jsem se dal k cirkusu a že tím

pádem jsem to daleko přivedl , že páni na mne moc dají a že jsem nadělal houf peněz . A mluvili řeči , že až přijedu domů , tak si koupím bungalov a od toho momentu na nic nesáhnu a budu mít do smrti vystaráno . Pravil jsem , že tomu nerozumím .



Jakpak ne ? odtušil Jumbo , co je tady k nerozumění ? Kdybych teď přijel nahý jako ten Adam , tak by se mně všichni vysmáli a pravili by : Aha ! Tu to máme ! Pan Jumbo nosil rypák moc vysoko , nic mu PDF created with pdfFactory trial version www .pdffactory .com



nebylo dost vznešené , a vůbec si foukal . A helemese , on přijde domů jako ten vošusta ,

smrdí to krejcarem a ještě snad bude rodinu vyžírat . Ó , sahibe , vy neznáte moji přízeň ! To je jeden špatnější než



druhý a ze samé závisti počítají jednomu chlupy na hřbetě .



Asi jako Vařekovi , pravil jsem , ti také nikomu nic nepřejí .



Kdepak ! zvolal Jumbo silným hlasem . Kam se hrabou Vařekovi . Moje přízeň je miliónkrát horší , celá Indie si o tom povídá .



Pravil jsem : Když je to takové , jak říkáš , Jumbo , tak já ti tu čepičku koupím . Jumbo se velice zaradoval , poskočil si a pravil : To je přece řeč , sahibe . Jak budu mít hezkou červenou čepičku , tak jsem ke všemu svolný . Hezkou červenou čepičku s bambulkami a s černým

střapečkem nahoře a celou zlatem prošívanou . Já jsem rád , já jsem moc rád ! Tak jsem se hned nazítří vydal skrz tu červenou čepičku s Jumbem k panu Jirsákovi . Poručil jsem slonovi , aby počkal venku , jelikož je ho všude plno , a sám jsem vešel do stavení . Dal jsem pěkné



pozdravení a pan Jirsák si pošinul brejle na nose a pravil vlídným hlasem : Vítám tě , mládenče , co nám neseš ?



Pravil jsem panu Jirsákovi , že se nechám poroučet a jestli by nebyl od té dobroty a ušil

Jumbovi tu pěknou červenou čepičku .



Pan Jirsák odvětil : Copak o ušití - ušiju , od toho jsem čepičář . A kdepak máme toho

slona ? Pravil jsem , že Jumbo čeká před barákem , jelikož mu pro velikost není možno vstoupit do stavení . Pan Jirsák pravil : Jelikož mu není možno vstoupit do stavení , tak půjdu k němu sám . A ještě



pravil Čendovi : Synu , pojď , pomůžeš tatíkovi .



Tak šli oba ven a já jsem šel s nimi . Aby mohl vzít slonovi míru , musil Čenda přistavit k

slonovi žebřík a pan Jirsák vylezl nahoru . Čenda mu podal santimetr , pan Jirsák chodil kolem hlavy a měřil a říkal čísla a Čenda to všecko zapisoval do notýsku . Přitom se pan Jirsák vyptával Jumba , jakou by čepičku chtěl mít , pokud se týče barvy , vzhledu a provedení .



Slon pravil : Chci , aby to byla červená čepička .



Červená bude pánovi moc slušet , vece pan Jirsák .



A Jumbo pravil : A aby měla kolem dokola bambulky .



Když bambulky , tak bambulky , pravil pan Jirsák . Bambulky jsou letos moc žádány . A Jumbo pravil : A aby měla navrchu černý střapec .



Toť se ví , že střapec , odvětil pan Jirsák , jaká by to byla čepice bez střapce !



Ještě si přeji , pravil Jumbo , aby byla celičká zlatem vyšívaná .



Ale ovšemže ! pravil pan Jirsák , k černé jde jenom zlato .



Hlavně , pane mistře , pravil Jumbo , aby byla moderní .



Račte se spolehnout , vašnosti , pravil pan Jirsák , uděláme čepičku podle nejnovější pařížské



módy . Vašnosta bude dělat nějakého šviháka . Každý se za vašnostem otočí . Vašnosta

bude mít velký



úspěch v dámském světě . Každá sloní slečna se musí do vašnosty zamilovat . Bude to něco

nevídaného , co tu ještě nebylo .



Jak pan Jirsák bral míru , tak se kolem nahrnulo mnoho lidí a ti se velice koukali . A pan

Jirsák pravil : To nebude čepice , to bude pochoutka , vašnosta se přesvědčí a sám mi bude děkovat .



Jumbo se velice radoval a pak pravil , že by si přál , aby čepice byla příští týden hotová ,

jelikož slaví



svoje stoosmaosmdesáté narozeniny .



Pan Jirsák se poškrabal za uchem a pravil : Stafraholte , už příští týden ? Ale to bude stafraholtská



kvaltovka ! Ono se řekne čepice - ale



není čepice jako čepice . Tohle je , jako bych měl vyrobit čepice pro kumpanii dragounů .

Vždyť na tu stafraholtskou čepici padne nejméně pět metrů červené plsti bez příprav .

Stafraholtské dílo ! No ale , když to jinak nejde , budeme dělat postarbajt . Já díky vzdávám , vašnosti , pozítří máme první zkoušku . Čendo , podrž žebřík !



Čenda podržel žebřík , pan Jirsák slezl , a když byl dole , tak se osopil na lidi , kteří stáli kolem a očumovali .



Copak jste , stafraholti , ještě neviděli , když se bere míra slonovi na čepici ? Vy jste mně divný



národ !



PDF created with pdfFactory trial version www .pdffactory .com



A lidi šli pryč .



Pak jsem Jumbovi pravil , aby si šel domů , že hnedlinko přijdu za ním . A Jumbo šel domů .

Já však jsem šel za panem Jirsákem do stavení a tam jsem ho žádal , aby si dal záležet , aby probůh čepici nezkazil , jelikož Jumbo je povahy lítostivé a moc by si to bral .



Pan Jirsák pravil : Pamatuj si , mládenče , že starý Jirsák ještě nikdy nic nezvrtal , jelikož

na starého Jirsáka je spoleh , starý Jirsák může ukázat tisíce děkovných přípisů od těch největších kapacitů . Pravil jsem , že věřím a že se spoléhám a že jsem to pravil na každý pád .



Načež se mne pan Jirsák vyptával , co by ta červená čepice měla znamenat , a já jsem mu

pravil , že je to skrz tu Indii .



Čenda se vmísil do hovoru a pravil , že by se také rád do Indie podíval , jelikož tam kyne

mnohé



poučení , ale že to nejde . Protože v té daleké a horké krajině snadno by mohl zhřešiti , buď ze zlosti či z roztržitosti , z pýchy či lakomství , jelikož v takové divočině se nalézá mnoho světských marností . A nejhorší jest , že by se ani nemohl vyzpovídat , protože Indie jest země pohanská , kde roste pouze koření , pohané , jakož i divá zvířata . Kromě toho musí doma

vypomáhat .



Ale pan Jirsák pravil : Co se toho vypomáhání dotejčí , z toho si nedělej hlavu , jelikož

toho moc nepoděláš a veškerou práci s matkou zastanu . A co se těch hříchů dotejčí , snad se tam také nějaký



velebníček najde , a když ne - jakáž pomoc ! Nějak se s těma hříchama protlučeš , a až se

vrátíš , tak se vyzpovídáš . Naopak já bych rád viděl , abys užil světa , všeho si všiml , nabyl vzdělání , abys měl ze všeho lepší pojem než tatík . Kdybych byl o nějakých dvacet roků mladší , tak mne tu nikdo neudrží ani párem volů . Čenda měl děsnou radost a pravil : Tak vy byste , tatínku , dovolil , abych se s Bajzou vydal na cestu ?



Pan Jirsák pravil : Jen si jdi , hochu . Mladý člověk má poznat svět a jeho mravy . Poznáš-li svět , budeš si více vážit domova . Zapakuj si pořádně všecka svoje fidlátka , aby ti nic nechybělo , a až bude čas , jdi si do té stafraholtské Indie , máš mít moje požehnání na tu cestu . A ještě pan Jirsák pravil : Ale nezapomeň si vzít s sebou helikón , abys nepřišel ze cviku , a kdyby se ti mělo po domově stýskat , tak si zatroubíš nějaký veselý kousek a hned se ti kolem srdce uleví . PDF

created with pdfFactory trial version www .pdffactory .com



Maminka mne pohladila a ptala se  : Jak ses vyspal , Petinko ? Děsně jsem se podivil té otázce a odvětil jsem : Ale maminko , jak jsem mohl spát , když jsem přece musil jít s Jumbem k panu Jirsákovi skrz tu čepičku ? Maminka se zamyslila a neříkala nic .



I přišel tatínek z krámu , sedl si u mne na pelest a já jsem se ho otázal : Kolik myslíš , tatínku , bude si . pan Jirsák čítat za čepičku pro slona ?



Tatínek si pohladil bradu , počechral si knír a pak odvětil : To máš různé a podle toho , není čepička jako čepička .



Pravil jsem : Má to být čepička nahoře se střapcem , celá zlatem prošívaná , s bambulkami kolem dokola .



Když s bambulkami a celou parádou , pravil tatínek , tak by to mohlo být mastné . Jirsák pracuje solidně , to zas beze všeho , ale je drahý jako lékárna .





Tatínku , tázal jsem se po chvíli , dáš mi na



to peníze , kdybysem jako neměl ?



Tatínek se nafoukl jako měchuřina a pravit : Když to musí být , tak se umím ukázat . O

mně se nemůže říci , že nemůže loktem do kapsy . Koupil jsem slona , tak na čepičku nebudu

lito-vat nějaký ten krejcar . Ať udělám pangrot .



Už jsem neříkal nic a pomyslil jsem si , že tatínek je ze všech nejhodnější , jelikož dává na všecko peníze , a hnedky nato jsem si pomyslil , že maminka jest ještě nejhodnější než tatínek , ale za chvilku se mi zdál tatínek zase nejhodnější než maminka a dlouhou chvíli jsem o tom

uvažoval , ale nemohl jsem se na ničem ustanovit .



A maminka pravila , že tu byli hoši , co spolu chodíme , a ptali se , jak se mně vede . To mně

bylo divné , jelikož před malou chvilánkou jsem přece mluvil s Čendou Jirsákem a ten nic

nepovídal , a pak jsem si pomyslil : Třeba spím a to všecko se mně jenom zdá .



Této myšlenky jsem se polekal , že mně tatínek slíbil peníze na čepičku ve snu a až se

probudím , nebude chtít o ničem vědět a bude děsně řvát , že nemá žádný bankál . Pročež jsem se pro jistotu ještě



jednou otázal : A doopravdy zaplatíš tu čepičku ? Neříkáš to jen tak ? A tatínek

odpověděl : Tak si mně šáhni na nos , jestli lžu . Učinil jsem , jak mně kázal , a nos byl tvrdý , z čehož jsem viděl , že tatínek mluvil pravdu , a tatínek pravil : Tak vidíš , ty kuliferdo , a pamatuj si , že když táta řekne slovo , tak to slovo platí .



Vtom cinkl zvonek v kvelbu a tatínek se zdvihal , že jako půjde obsloužit zákazníka , ale

maminka pravila : Seď , tati , já už to odbudu sama , a tatínek pravil : A co bys , mami , jenom seď , já už to pořídím , a tak se hodnou chvíli hádali , kdo má jít do krámu , a nikdo nešel . Ale pak se ukázalo , že to nebyl zákazník , nýbrž strejda Vařeka s tetou Emou , a maminka pravila :



To jsou k nám hosti , a tatínek pravil : A kruci ! a strejda pravil : Přišli jsme se podívat na toho maroda , a teta pravila : Tak co ? Ty líná kůže , copak se smí dneska marodit ? Kdopak dneska může doktorovat ?



Strejda silně vzdychl a pravil : Tihle doktoři , to je národ ! Jenom umějí strašné peníze brát a ničemu nerozumějí .



A teta pravila : U nás se nikdy nevolá doktor . To my nevedeme . Kam bysme přišli ? Když

někomu něco chybí , tak mu udělám baldriánové thé , on to vezme na noc , vyspí se z toho a druhý den běhá jako koroptvička . A to je to nejlepší . Kdyby se měl na všecko volat doktor , tak se můžeme spakovat a rovnou do chudobince . Marodit se může jenom v bohatém domě , kde je z

čeho brát . A potom mluvili děsně rychle a hodně nahlas , že je lepší být zdráv než nemocný , a potom mluvili pomalu a silně tiše , že náš doktor už si kupuje druhý barák , toť se ví , vždyť si nahrabal takových peněz , a oči jim závistivě svítily jako našemu Honzovi .



Maminka pravila , že zdraví je přednější než majetek , a tatínek pravil , že na děti nic

nelituje , a strejda pravil : To neříkej , švagře , kdopak si dneska může dovolit vyhazovat peníze oknem ? Tatínek pravil , že to není žádné vyhazování peněz oknem , když se k nemocnému dítěti volá lékař , a že stejně mu na to nikdo nepřidá , a teta pravila strašně tenkým hlasem : Však by Péťa nemusil marodit , kdyby byl jaksepatří držený , a tatínek pravil hlubokým hlasem : Podle tebe jsme snad vinni , že to dítě



stůně , a teta pravila ještě tenčím hlasem : Já neříkám tak ani onak , jelikož si myslím své , a strejda pravil , že si každý může myslit své , na to není žádný palagraf , on si také myslí své , ať se to komu líbí



PDF created with pdfFactory trial version www .pdffactory .com



nebo ne . A ještě pravil : Jak nemá ten hoch marodit , když se u vás moc mastí a to není zdravé pro žaloudek .



Já jsem to poslouchal a měl jsem hrozného vzteka , že strejda s tetou mluví řeči , a

přemýšlel jsem , co bych jim tak sprostého , ale hodně sprostého řekl , aby už nemluvili řeči , a pak jsem pravil , že tatínek mně zaplatí červenou čepičku pro slona , co bude mít střapec a bambulky kolem dokola , a že pan Jirsák na to spotřebuje čtyři metry sukna a zlata nejméně metrák . A ještě jsem pravil : A ta čepice bude stát milión , tisíc a ještě stovku .



Když jsem to pravil , tak se teta podívala na strejdu a strejda se podíval na tetu a koukali se na sebe dlouhou chvíli a křivili při tom hubu a pak pravili oba najednou : Pak se jeden diví , kam ty peníze přijdou , a potom ještě pravili , že to dítě to nemá ze sebe a že prokoukli tu naši politiku a že to jsou samé špičky .



Maminka se divila : Jaké špičky , Emo ? Já ti nerozumím .



Teta vstala , urovnala si faldy na sukni a pravila : Ale já tomu moc dobře rozumím , a strejdovi pravila : Vstaň a pojď ! a mně pravila : Stejně to máš ze samého skotáctví a práh tohoto domu už



nikdy nepřekročíme .



Tatínek pravil : Nepřijdete k nám , nepůjdete odsuď , jakáž pakáž .



A oni šli pryč a byli červení a šli velice rychle a tetě přitom vrzaly botky , řkouce : Ať !

Ať ! Ať ! A když odešli , tak se tatínek smál hlubokým hlasem : Hohoho ! a pravil mamince :

Máš to pěknou přízeň , matko , můžeš si ji dát rovnou pod šturc . A maminka se smála vysokým hlasem :



Hehehe ! a pravila tatínkovi : Co bych si ji dávala pod šturc , když je to tvoje přízeň a ne moje přízeň . A slyšela to Kristýna v kuchyni a smála se nejvyšším hlasem : Hihihi ! a maminka ji napomenula :



Ššš ! , holka bláznivá , nemáš kusa rozumu , to dítě chce spát .



Ale já jsem nechtěl spát , jelikož jsem musil jít s Jumbem k panu Jirsákovi , aby si

opruboval tu červenou čepičku .



PDF created with pdfFactory trial version www .pdffactory .com



Pročež jsem vyskočil z postele a jak jsem byl , tak jsem pravil Jumbovi , že si musí

oprubovat tu červenou čepičku , aby mu byla dobře , a Jumbo šel a já jsem taky šel , pročež jsme šli oba . A po celou cestu jsem porád slyšel , jak se tatínek směje hlubokým hlasem : Hohoho ! , maminka dosti vysokým hlasem : Hehehe ! a Rampepurda tím nejvyšším hlasem : Hihihi ! , až

se mně to nelíbilo a já jsem si myslil , ať si Rampepurda nechá to své hihihi ! , až půjde na procházku se šamstrem . A porád jsme šli , já a Jumbo , až jsme přišli k panu Jirsákovi a on pravil :

Stálé zdraví přeju , a hnedky přistavil k Jumbovi žebřík a s Čendou popadli tu červenou čepičku a posadili ji slonovi na hlavu , pak se koukali a pan Jirsák pravil jásavým hlasem : To není čepička , to je stafraholtská báseň , s takovou věcí může vašnosta do té nejvybranější společnosti , rovnou může vašnosta v té čepičce jít na peněžnický bál , jelikož vyhlíží jako baron . A slezl ze žebříku , Čenda taky a všichni tři jsme poodstoupili , abysme viděli , jak ta čepička sedí .



A Jumbo mne prosil , abysem mu půjčil kapesní zrcátko , jelikož se chtěl taktéž podívat ,

jakou dělá



parádu , a tak jsem mu zrcátko podržel a on se koukal , přimhuřoval chvilku levé , chvilku

zas pravé oko , dal si jednu nohu v bok , porád se točil a moc si o sobě myslil .



Pak požádal pana Jirsáka , aby mu posadil čepičku našišato , pan Jirsák pravil , beze všeho ,

a zase vylezl na žebřík , aby vyhověl , a Jumbo pravil , že to musí být moc našišato , jelikož je to novomódní . Pak se zase podíval na sebe do zrcátka , koukal se mužně a byl dosti vznešený , celý se zarděl štěstím a pravil , že se mu o čepičce bude zdát .



I tázal jsem se pana Jirsáka , co by to dělalo , a pan Jirsák odvětil : Nono , jaképak copak , semhlenctámhlenc , jářku stafralente , snad skrzevá to nepůjdeme k rychtáři , přece jsme oba , jak si myslím , no ne ? A pak ještě pravil , že některý den se staví u nás v kvelbu a vybere si zboží pro domácnost , čímž si budem kvit . Já jsem pravil : Tak jo .



A když jsem šel s Jumbem odtamtaď , tak si Jumbo vykračoval jako milostpán a točil se

na všecky strany a koukal se , jestli se lidé koukají , a když viděl , že se koukají , tak byl velice hrdý . A pravil : Jsem velice elegantní , ale byl bych ještě elegantnější , kdybych měl na zádech dečku a na ocase mašli . Ale já jsem mu pravil , koukejme se na něho , co on by všechno chtěl , on si myslí , že peníze dělám , a ještě jsem pravil , aby nějaký čásek počkal , jelikož nemusí být všechno najednou . Tak on už neříkal nic , ale já jsem na něm viděl , že porád myslí na parádu .



A toho dne jsme se shromáždili před naším kvelbem , že jako pojedeme do Indie . I přišel

Bejval Antonín a měl kolo , Kemlink Eduard , Čeněk Jirsák a Zilvar Josef z chudobince a já jsem to spočítal a bylo nás pět . Bejval měl kufřík a v tom měl prádlo , baterku , prak s gumičkou a makovou buchtu . Kemlink si přinesl aktovku a měl v ní dvoje ponožky , něco teplého na krk ,

pytlíček atlasových bonbónů , kapsle a prášek proti hmyzu a pak mapu Indie a okolí , kompas a stres na nějakého pana Brabce , co dělá krejčovinu v hlavním městě Kalkutě . Ten stres dostal od pana Kemlinka , jelikož pravil , že pan Brabec nám půjde na ruku . Čenda Jirsák se dostavil s batohem a měl v něm celý štos indiánek a levorvér na pět ran a ten prášek , co se z něho dělá bengálský oheň , abysme si mohli udělat bengálský



oheň , což jest děsně krásné , a cicvárkové semínko proti bolení , kdybysme



něco špatného snědli , a termosku , do které mu maminka dala kafe . A Zilvar přišel s

uzlíčkem , ve kterém měl bochník chleba a kus sejra , jakož i kudlu a oka na zajíce , kdybysme nějakého zajíce viděli , a ještě mu pan Zilvar dal na cestu pohlavek , začež mu Zilvar odcizil paklíček tabáku , že bude po cestě



hulit .



A když jsme byli všichni shromážděni , tak přiběhla Jodaska a byla to vdova odnaproti a

pravila , jestli v Indii potkáme nějakého pana Mothejzlíka , že mu máme vyřídit , že musí kozu prodat , jelikož



nežere a neví si rady . Pana Mothejzlíka poznáme prý podle toho , že nosí flanelovou vestu

a má vatu v uších , a když se mění počasí , tak si šlape na jazyk . Já jsem pravil , že to vyřídíme . A přišel taktéž pan polecajt Letovský a přál nám dobrého pořízení a šťastného návratu a příznivého počasí . Přičemž pohlédl na nebe a pravil : Nevím , nevím , nějak se nám to zatahuje . A ještě pravil , že kdybysme spatřili nějakého tygra , co se chystá ke skoku , tak se nemáme lekat a beze všeho ho praštit něčím po hlavě , on pak dá pokoj .



Taktéž pan starosta vyšel z radnice , všem nám potřásl rukou a pravil , jestli se nám

vynatrefí mluvit s panem maharadžou , abysme mu vyřídili srdečný pozdrav , jelikož naše město má od nepamětných dob PDF created with pdfFactory trial version www .pdffactory .com



ty nejlepší styky s Indií a že naše obyvatelstvo s národností indickou víží již od časů

Přemyslovců



nejpevnější pouta přátelství .



V poslední chvíli přiklusal pan učitel a doufal , že mluví ze srdce všech přítomných , když

nám přeje na cestu mnoho štěstí a abysme bez pohromy vyvázli ze všelikých nebezpečí a úskalí , které se nám budou klásti na cestu . A důtklivě nás napomenul , abysme ani v tropických

krajinách , vyznačujících se bujnou vegetací , nezapomněli , že jsme synové vlasti a že máme

kráčet příkladem napřed . Taktéž nám kladl na srdce , abysme se snažili obohatit své vědomosti , a co spatříme pamětihodného , si zapisovali do zvláštního sešitu .



A mnoho jiných lidí přišlo , mezi nimi i Kozí Kuncka a pan Fajst . Pan Fajst nás nabádal ,

abysme v Indii dali každému slušné pozdraveni , aby na nás Indové nepoznali , jaký jsme neřád .

Zilvar pravil , že schválně nikoho nepozdravíme , a až se nás v Indii zeptají , čí jsme , tak že řekneme , že Fajstovi , pročež



pan Fajst pravil , že jsme hulváti , a šel pryč .



A tatínek s maminkou vyšli před krám a maminka měla na rukou Mančinku a ona porád

chtěla slona , že ho bude chovat , a byla tam také Kristýna a utírala si ruce do zástěry a děsně pištěla a přišel také Jakub od Bejvalů a popleskal Jumba a pravil  : Nó , starej !



A když na věži odbila ta hodina , tak mně Jumbo nastavil chobot , já jsem se mu vyšvihl na

hřbet a zvolal jsem silným hlasem : Vzhůru , mužové ! , načež jsme všichni vykročili . A jak jsme zahýbali kolem cukrářství , tak vyběhla nám naproti Eva Svobodová a pravila , že by také děsně ráda do Indie , ale že ji doma nechtějí pustit , jelikož pan Svoboda pravil : Já jsem v Indii nebyl a jsem také živ , a paní



Svobodová pravila : Já jsem také v Indii nebyla a viz ! , přece jsem se vdala , a když budeš sedět doma , tak se taktéž pro tebe najde partie . Eva však doma řekla , že půjde do šití , a přinesla si kabelku , do které si nadundala ukrutnou sílu mejdlíček , které nám rozdala , ale mně dala nejvíce . Tak jsem jí pravil , že může jít s námi , což jest velká milost , jelikož se vydáváme do strašlivých dobrodružství , kde za každým kamenem číhá smrt na odvážného muže a to není nic pro holky , které



neumějí pohrdat smrtí . A slon vzal Evu chobotem kolem pasu a vysadil si ji na hřbet .

Měla radost , že je ve vejšce , ale já jsem jí pravil , že až u nich doma bude zle , že to bude zase na mně , jelikož je všecko na mně , ačkoli nic nedělám a druzí jsou o moc horší . Ale Eva pravila , že nebude zle , protože když nepřijde včas k večeři , tak si budou doma myslit , že šla k tetě , a doma to rádi vidí , jelikož budou po té tetě dědit . Pročež jsem už nic neříkal a cucal jsem mejdlíčko , nejdřív to bílé , pak to růžové , pak to žluté , ale to hnědé jsem si nechal na konec , protože jest nejlepší . Ostatní mužové taktéž cucali mejdlíčko a činili tak až k nádraží . Bejval Antonín šel k pokladně a tam koupil pro všecky lístky do Indie a pokladník ho žádal , aby mu přivezl indické známky , a Bejval odvětil : Proč bych nepřivezl ? Přivezu . PDF created with pdfFactory trial version www .pdffactory .com



A pak jsme jeli porád pryč a vlak si ustavičně povídal : Ratata - Ješiňáci jsou prasata , a vůbec mluvil sprostě a děsně rychle a my jsme to mluvili s ním , a když jsme vjížděti do tunelu , tak vlak pronikavě



kvičel jako čuník , kterého sedlák nese v pytli , a já jsem si do notesu zapisoval jména

stanic , abysem to věděl , kdyby se mne pan učitel na to ptal . A Éda Kemlink se díval do mapy , Bejval pozoroval krajinu a Zilvar z chudobince si nacpal dýmku a kouřil a plival kolem sebe .

Lidé nastupovali a Zilvar s nimi mluvil jako dospělý člověk , jako že to utíká , že se člověk diví , že se počasí kazí , že ouroda je špatná a drahota náramná a že jsou lidi horší kolikrát než ten dobytek .

A my jsme se Zilvarovi divili , jak umí



říkat dospělé řeči , a Zilvar porád bánil a mocně plival . Eva však se dívala do zrcátka a

mačkala si vimrle , které se jí udělalo na bradě .



Najednou se vlak zastavil a jeden pán od dráhy zařval strašlivým hlasem : Indie ,

vystupovááát ! Pročež jsme každý uchopil svá zavazadla , vystoupili jsme a byli jsme v Indii . A koukali jsme se na všecky strany a viděli jsme velikánské domy , nejméně miliónkrát větší , než je u nás hraběcí zámek , a obyvatelstva tam byla ukrutná síla , lidé chodili sem i tam , byli čokoládově zbarvení a děsné rychle mluvili indickým nářečím .



My jsme se tam nemohli vyznat , ono to bylo všechno jinačí než u nás a byl tam polecajt .

Pročež k němu přistoupil Éda Kemlink , pěkné pozdravení dal a tázal se ho , kde by ostával pan Brabec . Strážník odvětil : Když chcete jít , sir , k panu Brabcovi , tak musíte jít do ulice Mahátmá Gándhího , což jest poblíže náměstí Jiřího z Poděbrad . Uposlechnete-li mé rady , dáte se z kopečka dolů , vezmete to šrekou přes Uhelný plácek , pak se dáte doprava , uhnete se doleva , nadejdete si průchodem , a když



vyjdete , tak uvidíte veřejného posluhu . Obejdete toho dobrého muže a spatříte

materialistu , toho necháte stranou a půjdete dále , načež uzříte žehlírnu a mechanický mandl a pan Brabec bydlí hned naproti . Obávám se však , sir , že ho nezastihnete doma , jelikož pan Brabec v tudlenc dobu bývá v hospodě a hraje s panem Muhamedem Alim pilijár . Ona hospoda se nazývá

‚U kaloně jedléhoà poznáte ji podle toho , že před vchodem stojí



číšník , utvořený z plechu .



Kemlink slušně poděkoval za tu zprávu , radu a poučení , načež jsme rokovali , co a jak , a

Bejval pravil , že bude nejlepší , když půjdeme k Brabcom a počkáme tam na něho .



Jelikož porád v hospodě nemůže být , jednou přece musí přijít domů , pravil Bejval . My jsme pravili , že je to prauda , a tak jsme



šli . A jak tak jdeme , tak jsme na cestě spatřili jednoho pána , co seděl na zemi , u nohou

měl proutěný



košík a byl dosti nahatý .



Ten dosti nahatý pán pískal na píšťalu velice žalostnou notou a my jsme se u něho

zastavili a koukali jsme , a když jsme chvíli koukali , tak jsme viděli , že z košíku lezou hadi a každý z nich měl cvikr . A jak ten dosti nahatý pán pískal , tak ti hadi se pohybovali podle noty , jako by tancovali . Když jsem to viděl , nemohl jsem se udržet smíchu a pravil jsem : Podívejte se , hoši , jací děsní



volové jsou ti hadi ! Oni si myslí , že musejí tancovat , jak ten pán píská . Uslyšev to jeden had , vylezl úplně z koše , postavil se přede mnou rovně jako hůlka , porád na mne koukal a

příšerně se šklebil , načež pravil silným hlasem : Kdo je u tebe vůl ? Řekni to ještě jednou ! Aby si ten trouba hadovská nemyslil , že se ho bojím , tak jsem odvětil hrdým hlasem : Ty jseš vůl a ti hadi , co s nimi chodíš , jsou také volové a ty jseš ze všech největší . Had se na mne podíval přes skřipec a děsně zasyčel a sápal se po mně , řka : To se ti nevyplatí , ty mlacáku jeden mlacácká , já ti jednu májznu , že uvidíš !



Já jsem se rozzlobil : Co nadáváš , ty pitomo ? a popadl jsem klican , řka : Tak si pojď , máš-li chuť !



Ostatní hoši popadli taktéž kameny a já jsem viděl , že bude pořádná mela .



Avšak všichni hadi vylezli z koše a byla jich děsná spousta a ten skoro nahatý pán je na

nás štval a pravil : Jen do nich , mládenci , kousněte je do lejtka !



Jeden z hadů se zlomyslným úsměvem v líci skočil na Édu Kemlinka a uštknut ho a Éda

zařval děsným hlasem : Běda mi , umírám ! a svalil se na zem . Eva kvičela , neboť se jí hadi ošklivili , a všichni hoši se dali na útěk a nechali mne v tom , abysem sám zvítězil , ale byla jich proti mně přesila a ten dosti nahatý pán je porád naváděl , řka indickým hlasem : Jen se čiňte , mladící , aby si podruhé nedovoloval ! a já jsem házel kameny ostošest , ale hadů bylo čím dál tím více , pročež jsem děsně řval . PDF created with pdfFactory trial version www .pdffactory .com A maminka pravila : Tak už se upokoj , Petinko , já ti dám meducínu a ono se ti uleví .

Dala mně na lžičku meducínu a zuby mně



klapaly a byl jsem celý roztřesený , jelikož jsem silně zápasil , abych je přemohl . Bylo to v noci a tatínek si začal rychle obouvat botky , že skočí pro pana doktora , aby mně dal teploměr , ale já jsem pravil tatínkovi , že nesmí jít do té noci , jelikož je tam plno hadů a ti jsou celí vzteklí . A ještě jsem pravil , že se hadů nebojím , já jsem jim to nandal , že budou v Indii dlouho vzpomínat na Petra Bajzu a jeho ukrutánskou sílu a že hadi budou vypravovat svým vnukům , jaký mazec

dostali . Moc jsem se naparoval , aby si naši nemyslili , že jsem měl strach , ale já jsem měl opravdu strach , jelikož těch hadů bylo moc a každý z nich nosil cvikr jako náš pan říďa a přes ten cvikr na mne děsně



vejrali , jako by chtěli říci : Bajzo , Bajzo , ty potutelníče jeden darebná , jsi prašivá ovce , která nakazí celé



stádo .



A bylo mně líto Édy Kemlinka , jelikož každý , koho štípne had , musí zemřít a Éda byl z

toho tak otrávený , že umřel a měl pohřeb .



Na kostelní věži klinkal umíráček a Čenda Jirsák kráčel vpředu a nesl křížek a nechtěl ho

nikomu půjčit , jelikož byl velice hrdý . A pan Rektorys , co k němu chodíme do houslí , vedl bandu muzikantů a pískal kládynet , a když nepískal , tak mával rukou , jako by zaháněl mouchy , aby muzikanti drželi notu , a pan Jirsák foukal trombón a příšerně nadouval tváře .



A Eva Svobodová byla za drůžičku a měla bílé šaty a věneček na hlavě a myslila si , že jí

to děsně



sluší , pročež byla velice hrdá a dělala malé krůčky . A my hoši , co chodíme spolu , byli

jsme smutní , protože před chvilkou nás bylo pět a nyní jsme byli pouze čtyři .



Tak jsme kráčeli na hřbitov a hudba hrála truchlivou notu a Éda byl zadundaný v truhle a

truhla byla na voze , který byl černý , koně byli také černí a kočí měl černé šaty a na hlavě černý kašket . A lidé se koukali a bylo jich hodně , já jsem byl ze všech nejsmutnější a myslil jsem si , že půjčím Édovi knihu Duch Llana Estacada , aby si z toho nic nedělal , že umřel . A taky jsem mu to řekl , ale Éda se usmál a odvětil : Duch Llana Estacada mně můžeš půjčit , jelikož bych to rád četl , ale jináč mne nemusíš litovat , že jsem umřel , to je děsná volovina a ty každému věříš , co ti nakuká . Tomu jsem byl velice rád a hned jsem poznal , že Éda vůbec , ale docela nic neumřel a že se mně to musilo zdát , protože Éda byl jako obyčejně červený , kulatý , ducatý a obličej měl nařvaný . A vůbec nic , ale docela nic mu nebylo .



Pročež jsem pravil : Když teda tvrdíš , žes neumřel , ale že jseš porád živ jako obyčejně , tak musíme jít k panu Brabcovi .



Tak jsme šli k panu Brabcovi a všichni hoši šli s námi , Eva Svobodová taky šla a Jumbo

šel taky , pročež nás bylo dohromady sedm .



Bylo ukrutánské horko , jelikož Indie leží v tropickém zeměpásu , poněvadž jsme se to ve

škole učili . Po cestě jsme se porád vyptávali lidí a oni nám to říkali , abysme šli správně . Když

jsme přišli na místo , tak jsme uviděli jednopatrový barák s pavlačí a byla na něm tabule s nápisem Vendelín Brabec , krejčí pro pány i hochy , z čehož jsme seznali , že jsme šli správně .

Tak jsme zaťukali na dveře , otřeli si boty o rohožku a vešli jsme dovnitř .



Paní Brabcová právě žehlila prádlo a při tom si zpívala smutnou píseň . Když nás spatřila ,

tak se nás tázala , co si přejeme , a my jsme pravili co .



A ona pravila : Posaďte se , mladí páni , můj musí přijít každý moment . A pak ještě pravila , že ji už na mou duši všecko mrzí , že je celá usoužená , že jí to nikdo nebude věřit , že má hlavu jako škop , že nohy necítí , že ji nikdo nepolituje , že si to nezasloužila , že je to kříž , že nemá štěstí , že jiní se dovedli narodit , že krom toho trošky jídla nic neužije , že celé noci nespí , jelikož



jejímu nejmladšímu lezou zoubky .



Zilvar na to pravil , že to jináč nejde .



Pak paní Brabcová pravila , že pan Brabec pije kořauku a pak se nezná . '



Zilvar zase pravil , že to jináč nejde .



A paní Brabcová pravila , že ten její člověk porád trčí v hospodě a kamarádi jsou mu

milejší než



domov .



Zilvar opět pravil , že to jináč nejde .



PDF created with pdfFactory trial version www .pdffactory .com



A paní Brabcová pravila , že se na to dlouho koukat nebude , pročež pana Brabce praští

mokrou hadrou přes obličej , aby si to už jednou pamatoval .



Zilvar opět pravil , že to jináč nejde a že se to s takovými musí umět .



A paní Brabcová se otázala : Řekněte mně , proč právě já mám být taková nešťastná ? A Zilvar odvětil : To máte různý .



A paní Brabcová pravila Zilvarovi , že je vzdělaný mladý muž , který má z toho pojem , a

že hned na něm poznala , že musí být z lepší rodiny , jelikož mluví jako kniha . Zilvar pravil , že je z chudobince , kde leccos vzdělaného pochytil .



Paní Brabcová pravila : To jsem si hned myslila , jak jste začal mluvit , a Zilvar byl velice hrdý . Potom nás paní Brabcová uctila malinovou limonádou a my jsme dychtivě pili , jelikož mezi námi panovala veliká žízeň .



PDF created with pdfFactory trial version www .pdffactory .com



Když jsme pili tu dobrou , tu červenou malinovou limonádu , tak se ozvaly v síňce kroky a

brzy nato se , rozletěly dveře a do sednice vstoupil jeden tlustý , silný a vysoký pán , co měl veliké kníry a na hlavě



turban , a já jsem věděl hnedky , že je to pan Brabec , jelikož měl kolem krku krejčovskou

míru a na prsou polštářek s jehlami . Zůstal stát ve dveřích a zkřížil ruce na prsou a třikrát se hluboce poklonil , řka : Buďte mi vítáni , vzácní hosté . A obrátil se k paní Brabcové a pravil :

Zdráva buď , velectěná



manželko .



Paní Brabcová pravila : To je dost , že jdeš , sidi Hasane , manželi můj velectěný , také nevíš , kdy se chodí domů , tvoje věrná otrokyně Zulejka , manželka tvoje už si myslila , že v té hospodě zarosteš jako nehet na palci , jelikož tvoji kamarádi jsou ti přednější , oběd je celý vysmáhlý , já se na to nebudu dívat a odejdu k mamince , a mluvila dosti dlouho .



Pan Brabec odvětil : Zadrž , ó , ženo , svůj jazyk , který je ostřejší než jatagan , a kroť se před vzácnými hosty . Alláh je mým svědkem , že mně děláš jenom ostudu , a když se do toho dáš , tak nevíš , kdy máš přestat , a já mám z tebe hlavu jako škop . Právem praví Prokop : ženský jazyk jest rychlejší než



posel , přinášející neblahou zvěst . Raději pověz , co máme dneska k obědu ?



Je tam rýže se skopovým , pravila paní Brabcová .



Pan Brabec se ušklíbl a pravil : Včera rýže , dnes rýže , zítra rýže . Už to jednomu leze z krku . Tak si jdi do hotelu , když jseš takový milostpán , já ti nemůžu porád podstrojovat , časy nejsou podle toho , kdyby ses nerouhal , ještě budeš jednou rád a skopové je jako mandle , řezník Brahmaputra mně vždycky nechává stranou ten nejlepší kousek , jelikož jsme dobří zákazníci , my nejsme jako jiní , co berou na knížku .



Dost ! vzkřikl krejčí Brabec , a dávej na stůl .



Krejčí Brabec s chutí pojídal oběd a při tom se nás vyptával na jméno , stav a odkud

pocházíme . Éda Kemlink mu vyřídil pozdrav od svého otce , a když to pan Brabec slyšel , veliká radost mu roztáhla tvář



a on se usmíval a hladil si knír , který se leskl skopovým tukem , a počal vzpomínati na

mladá léta . A pravil : Kemlink byl můj nejmilejší přítel ,



jelikož to byl největší vynálezce , co uměl vynalézat ta nejskvostnější skotáctví . Všichni

obyvatelé mu prorokovali , že bídně umře na hnoji , ale Alláh usoudil jinak a způsobil ve své nevyzpytatelné



moudrosti , že Kemlink píše na berňáku a má skrz to velkou vážnost mezi lidmi . Já jsem s

Kemlinkem byl jedna ruka , porád jsme spolu chodili , jeden bez druhého by nedal ránu . Zamyslil se a pak se otázal : A co tam u vás ? Ještě se tam chumelí ?



Chumelí , odvětili jsme .



A v Lukavici se také chumelí ? A v Javornici se také chumelí ? A co na Drahách ? Na

Láni ? Na Dubince ? V Habrové ? Všude padá sníh ? Ó , jaká je to krása , když je všecko bílé , když

se metelice prohání po polích a mráz kreslí na okna nevídané byliny , stromoví a horské krajiny a podivné



živočišstvo . U nás v Indii nikdy nesněží . Slunce porád praží a je tu smutno . Tak

vypravoval pan Brabec a my jsme tiše seděli a poslouchali , jak povídá , a pili jsme k tomu tu dobrou , tu červenou malinovou limonádu a měli jsme porád žízeň . Potom nám paní Brabcová

přinesla bonbóny a byla jich hrozná kupa a bylo to modré , červené , zelené a žluté kuličky , ale mezi nimi byly čokoládové kaštany se šlehačkou , ty já děsně rád . Ostatní hoši se vrhli nejdříve na ty čokoládové



kaštany , ale já jsem si myslil , že si je nechám až naposled , a pravil jsem si v duchu , že

hoši snědí



kaštany a nebudou pak mít nic a budou na mně loudit , ale já jim nedám a řeknu jim :

Mohli jste šetřit jako já a měli byste , pročež jsem porád jedl ty kuličky , ale byly strašně nedobré a já jsem je musil porád jíst a hrozně jsem spěchal , aby už byly pryč , ale ono jich bylo čím dál tím více a vyschlo mně v krku , a když jsem chtěl ty kaštany , tak byly pryč , já jsem je hledal , moc jsem se po nich sháněl , všichni se mně



smáli , Čeněk Jirsák se příšerně šklebil a já jsem děsně řval : Mami , mami , oni mně snědli kaštany , mami , řekni jim , ať mně dají ty čokoládové kaštany , já je chci !



Maminka mně dala obklad na čelo a tatínek nade mnou stál a byl smutný a Kristýna si

utírala oči do zástěry a měla červený nos a já jsem se na všecky koukal a pak jsem pravil : Oni mně sežrali ty dobré čokoládové kaštany , já už s nimi nebudu chodit .



Tatínek pravil , ať si z toho nic nedělám , že mně přinese čokoládových kaštanů , co budu

chtít , jenom abych už nestonal , a já jsem tatínkovi slíbil , že teda už nebudu stonat , ale že od těch hošů je to sprosté , PDF created with pdfFactory trial version www .pdffactory .com



kdyby mně aspoň jeden kaštan byli nechali . A pravil jsem : Ty kuličky byly docela

nedobré , škrabe po nich v krku , ty si paní Brabcová mohla nechat .



Kdo je paní Brabcová ? ptala se maminka . Copak to nevíš ? podivil jsem se . To je přece ta paní v Indii , její muž je krejčí . A máme pana Kemlinka pozdravovat . V Indii se nikdy nechumelí . Je tam porád horko . Před chvilkou jsme pili malinovou limonádu . Byla dobrá a my máme žízeň .



Maminka mně podala sklenici malinové limonády , podepřela mně hlavu a já jsem pil , a

když jsem se napil , tak jsem pravil ospalým hlasem : Tak už mne nechte , jelikož musím jít s panem Brabcem na zahrádku .



Když jsem otvíral dvířka u zahrádky , tak jsem ještě slyšel , jak tatínek pravil : Neměli bysme zavolat ještě jednoho doktora ? a maminka odvětila : Já bych také myslila , abysme si pak nemusili dělat výčitky , a na zahrádce byly vysoké stromy , měly huňaté koruny a v nich kvetly takové veliké červené a bílé kornouty . Podepřen o plot stál tam Jumbo , měl čepičku švihácky pošinutou na stranu a bavil se s jiným slonem a oba se něčemu smáli . Když mne spatřili , tak se přestali smát a já jsem si ještě myslil , jestli se náhodou nesmějí mně , já nechci , aby se mně sloni smáli , ale oni šli pryč . Pan Brabec nás zavedl do besídky a my jsme tam seděli na lavičce a on povídal a my jsme poslouchali . Vypravoval , jak co chudý krejčovský tovaryš se vydal vandrem do světa a měl v uzlíku bochník chleba a mnohé cizí kraje navštívil a velký kus světa zhlédl , mnoho protivenství zažil , ale také



mnoho legrací užil , ukrutnou sílu hospod navštívil a tam si poručil něco k snědku a k

zapití , s všelikými národy se bratřil , a ačkoli jenom česky hovořil , přece s každým dobře vyšel , jelikož byl vždycky člověk spravedlivý a chodil rovnou a neznal falše . Mistři si ho všude chválili , protože se měl k dílu , jak se patří , hlavu měl na pravém místě a ruku fortelnou . Na svých cestách zavítal až do země indické , kdež



spatřil dívku jako květ , kterou pojal za manželku , a udělal se pro sebe .



Nyní teda , pravil , šiju obleky pro pány i hochy , ke mně zná cestu i ten největší hlaváč , jelikož



dělám podle nejnovější fazóny , suknem nešetřím a uživám jenom těch nejjemnějších

příprav . Ke mně



vejde třeba ten nejhorší šupák , po všech mezích vyválený , ale z mé ruky vyjde panáček

jako malovaný . Avšak nemám ve zvyku se chválit , jelikož dobré dílo se chválí samo . Na mne se můžete zeptat , koho chcete , a každý vám řekne : Krejčí Brabec ? Oho !



Poslouchali jsme rádi a ze všech nejvíce poslouchala Eva Svobodová , pročež se mně

nelíbilo , že krejčí Brabec je takový hrdý .



Potom pan Brabec ještě pravil , že šije taktéž



pro zdejšího maharadžu , který milostivě vládne jednomu miliónu , jednomu tisíci a

jednomu stu lidí a obývá krásný zámek , ve kterém je padesát tisíc komnat a v každé z nich je šifonér , kanape a fortepiáno , jakož i gramofon , akvárium s rybičkami a mnoho jiných skvostných věcí .



Pan maharadža jest dobrý zákazník , platí hotově a nikoli na splátky , ale vyniká přísností , a když se mu něco nelíbí , tak strašlivě řve na celý zámek , a kdyby mu krejčí obleček zvrzal , tak v tom momentu hlava dolů , bez dlouhých řečí a orací , on to může dělat , jelikož nikdo vyšší nad ním není postavený . A ještě pravil pan Brabec , že dnes večer panu maharadžovi jde odvádět dílo , pan maharadža si objednal nový stejnokroj a dnes teda bude poslední průba . I ptal se nás , jestli bysme ho do toho krásného zámku nechtěli doprovodit , a my jsme odvětili , že půjdeme rádi a beze všeho .



Tak dobře , pravil pan Brabec , jakmile se setmí a na nebi se objeví Jižní kříž , tak vyrazíme . PDF created with pdfFactory trial version www .pdffactory .com



A když nastal večer a přišla tma na celou zemi a na nebi svítily veliké hvězdy , tak jsme se vydali na cestu . Napřed kráčel pan Brabec a nesl přes ruku maharadžovy nové šaty , barvy

červené se zlatými knoflíky a šňůrami . Byly to vznešené šaty a pan Brabec kráčel opatrně , aby tomu obleku nic neudělal . A já jsem jel na slonu a ostatní hoši kráčeli vedle mě a Eva Svobodová jela také na slonu , jelikož jsem jí



dovolil a ona se mne držela . A tak jsme šli , bylo nás pět hošů a Eva a pan Brabec a

mluvili jsme řeči . A tak jsme šli porád pryč , až jsme uviděli ten veliký zámek a ten zámek byl o mnoho ohromnější , než jest hraběcí zámek u nás . Ležel ten zámek v parku , kde rostly palmy , sykomory a blahovičníky a všelijaké jiné byliny , které jsme ještě ve škole neměli , takže je neumíme pojmenovat . A ty stromy voněly neobyčejně nádherně jako po vanilkovém cukru .



Když jsme přišli blíže , tak jsme slyšeli někoho zpívat tenounkou notou , jako kdyby

skleničky v kredenci zpívaly : La-la-la . Už jsem se chtěl pana Brabce zeptat , kdo by to tak krásně zpíval , ale pak jsem sám poznal , že to zpívají vodotrysky a stříkaly přitom až k nebi , pročež jsem byl velice rád . U vchodu do zámku leželi po každé straně dva velikánští lvové , a když jsme šli kolem nich , tak se na nás podívali dosti přísně , ale neříkali nic . V korunách stromů poskakovalo veliké množství opic a ty opice si na nás ukazovaly prstem , hovořily rychlým hlasem , asi dělaly o nás klepy a také se na nás šklebily a vůbec dělaly všelijakou nezbedu . Měl jsem děsného vzteka , že se nám posmívají , a myslil jsem si : Takhle popadnout klicana a mrsknout jím po nich , ty by se přestaly šklebit a dělat klepy . Jelikož však jsme šli k panu maharadžovi , tak jsem věděl , že se musím mravně chovat , aby to pak nebylo na mně .



Onou branou jsme prošli na první nádvoří a to bylo celé červené jako pátek , když hraje

kolovrátek a maminka peče buchty , a tam stáli na stráži dva vojáci a seděli na červených koních , měli obleky červené a na přílbách červené chvosty . A měli také vytasené šavle , aby jimi hned praštili , kdyby jako něco .



Potom jsme přišli do druhého nádvoří a to zas bylo krásně modré jako sobota , když

nemáme odpoledne školu a teda se můžeme vztekat , jak chceme . Hlídali tam modří vojáci na

modrých koních a měli modré vousy , což se mně velice líbilo . A měli taktéž vytasené šavle , ale vůbec nás nepraštili , jelikož jsme šli pomalu a koukali se ctnostně .



Avšak ani na modrém nádvoří jsme se nezastavili , ale hnedky jsme šli do třetího nádvoří ,

které bylo celé zlaté jako neděle , když není vůbec , ale docela nic žádná škola a já si můžu hovět v posteli a vystřihovat si panáčky a Kristýna má na hlavě obrovskou mašli a v troubě se peče vepřová a říká si přitom : Fiú-fiú . Tam zase vartovali zlatí vojáci na zlatých koních a měli zlaté vousy , které jsem jim strašlivě záviděl , jelikož v našem městě ani pan starosta je nemůže mít . I umínil jsem si , že poprosím tatínka , aby mi nechal narůst takové vousy , že budu za to příšerně hodný , jak ještě žádný hoch nebyl . Jumba jsem však nechal stát venku , ono mu to nebylo vhod , ale já jsem mu pravil , že s takovým rypákem nemůže jít do královského zámku . On brečel , ale já jsem pravil : Nejde to a dost a jak by to vypadalo , kdybys s tím rypákem promenádoval v maharadžově sednici .



U dveří nás uvítal nějaký pán a měl zlaté hvězdy na kabátě a v holínce zastrčenou zlatou

dýmku . Mluvil indickým nářečím , což znělo , jako když se drhne prádlo na valše : Ruch a ruch a ruchajdá , a vedl nás po mramorových schodech nahoru . Bylo to tam tak krásné , že to neumím ani povědět . Bylo tam ještě nádherněji než u Soumarů , kdepak ! - to se pan Soumar musí schovat . Z

toho jsem poznal , že pan maharadža musí být moc zámožný , asi má plné kapsy stovek , tisícovek , ano i miliónek a ještě má pytel plný pěťáků , takže si může koupit obtisky , kapsle a nůž , co je v něm šest želízek , pilníček na nehty , vývrtka a nůžtičky , a ještě si může koupit sladké kaničky , mejdlíčko a foukací harmoniku a koně a automobil a může celý den sedět v bijáku .



A když jsme přišli nahoru , tak jsme stáli v tom velikém kulatém pokoji a byly tam zlaté

hodiny pod šturcem a já jsem si chtěl na ně jenom šláhnout , a kdyby se nikdo nedíval , tak bysem je chtěl otevřít , abysem se podíval , jaká mají kolečka . Jenomže se všichni koukali .



A ten pán se zlatými hvězdami a s tou dýmkou v holínce pravil , abysme jako počkali , že

to bude hnedlinko , a my jsme teda čekali , co jako bude . Najednou z ničehož nic zatroubil někdo na helikón a pak jiný zařval strašlivým hlasem : „Přišel krejčí na zkoušku !



Hnedky nato zavířily bubny , do toho troubily trumpety a byl z toho děsný rambajz a pak

se náhle otevřely dveře a jimi vstoupil do pokoje nějaký mužský , a že to byl pan maharadža , to jsem poznal PDF created with pdfFactory trial version www .pdffactory .com



hned . Ani jsem si nemohl všimnout , jak vypadal , jelikož pan Brabec se vrhl na zem a

praštil se hlavou o podlahu , my jsme udělali to samé , ale já jsem se vůbec nepraštil .



Když jsme zase povstali , tak jsem viděl , že maharadža jest statný , krásný pán a má šavli a za pasem zlaté levorvery a v nose má velké ďoury a z nich mu rostou kníry .



Usmál se vznešeně a pravil silným hlasem , zíraje na nás . Čí jsou to hoši , pane Brabec ?

Krejčí



odvětil : Jejich indické Osvícenosti , to



jsou hoši , co s nimi chodím .



Pěkní mládenci , čistí mládenci , pochválil nás pan maharadža , a to ďouče , co je s nimi , se také



dobře vyvedlo .



Eva Svobodová se celičká zapýřila a udělala asi čtyři poklony a pak se schovala za mne .



A jistě se dobře učí , pravil ještě pán maharadža . Jestlipak hoši , umíte násobení s výhodou , měřictví , vlastivědu , ano i katezismus ?



Umíme , odvětili jsme a já jsem pravil : A já umím ze všech nejlíp . To jsem si dal , že jsem tak zalhal ! Pán maharadža hrozně zahejbal vousama a pravil : Ty mlč ! Já už



tě dlouho pozoruju , že jseš ze všech nejhorší a ostatní navádíš .



Tak jsem už mlčel , ale měl jsem děsného vzteka , že zas je všecko na mně , ačkoli vůbec ,

ale docela nic nedělám .



Pan maharadža ještě všelicos mluvil a při tom mu pan Brabec zkoušel obleček . Nejdřív

mu pruhoval kabát a dělal na sukno křídou čáry-máry a ryc ! utrhl mu límec u kabátu a pak ho zase přišpendlil a do toho mluvil starostlivým hlasem : Neškrtí pod paždím , Jejich Osvícenosti ?

Jelikož to chce mít vůli , v pasu , myslím , že to bude akorát , teď se nosí sáčko spíš podelší a trošku vyšvajfnutý , ovšem někdo zas žádá kabát spíš kratší , a vzadu to uděláme nabírané , tu kalhotu trochu zkrátíme , u krku je to , myslím , dobré , ráčejí se obrátit , Jejich indické Osvícenosti , ták , ták , já díky vzdávám , to bude obleček jako z cukru , dejž to nebeský Alláh , aby ho pan maharadža ve zdraví užil .



Když bylo po zkoušení , tak jsme se posadili ke stolu a mluvili jsme řeči . A pan

maharadža mluvil s námi nejdřív dohromady a pak s každým zvlášť a na všecko se vyptával .

Nejdříve se tázal Zilvara :



Čím je tvůj pan otec , synáčku ?



A Zilvar vstal a odpověděl celou větou : Můj otec , prosím , jednostpane , jest almužníkem a chodí po domech žebrat , jelikož má dřevěnou nohu a jináč je také špatný .



To jest nesmírně zajímavé , pravil pan maharadža , a přijde si na moc peněz ?



To podle toho , prosím jednostpane . Nejvíc si vyprosí o funusech .



Nanejvýš zajímavé , pročež pozdravuj ode mě pana otce , pravil maharadža . Potom

vyvolal Kemlinka a Kemlink odpověděl silným hlasem , že jeho tatínek píše na berňáku , a pan maharadža podotkl : To musí mít tvůj tatínek moc práce , když se to tak vezme . Bejval vyložil , že vedou povoznictví , a pan maharadža se ho ptal , kolik mají koní a kolik takový



kůň spotřebuje ovsa , a Bejval odvětil , že neví , že by se na to musil zeptat Jakuba . Pak

jsem přišel na řadu já a pravil jsem velice směle , dívaje se panu maharadžovi do očí , že máme koloniál a že můžeme zákazníkům posloužit vším druhem zboží , jelikož náš sklad jest dobře

zásobený , a pan maharadža na to pravil , že tento obor se pomalu nevyplácí , jelikož jest velká konkurence , a ještě



se tázal , kolik je nás dětí , a já jsem odvětil , že jsme tři , Ladislav jest už kupecký mládenec a už mu rostou vousy , pak přijdu já a Mančinka je nejmenší a už se chytá a brzy bude běhat . Pan maharadža na to pravil : Cs - cs ! Tři děti - to se tvůj pan otec má co ohánět , a já jsem pravil , že se vůbec neohání , ale že stojí za pultem a odbejvá lidi .



Čenda Jirsák na páně maharadžovo vyptávání pravil , že doma mají výrobu čepic a papučí ,

že tatínek také v muzikantském sboru troubí bombardón a helikón a Čenda sám také troubí

helikón a hraje na housle a chodí velebnému pánovi milistrovat .



A pan maharadža vážně pravil : To rád slyším , můj synu , že jseš milistrantem a že

pěstuješ hudbu , jelikož hudba zušlechťuje duši .



I obrátil se na Evu Svobodovou a otázal se : A co nám poví ta hezká panenka ? Eva pravila , že mají cukrářství , a pan maharadža pravil , že si to hned myslil , že Eva jest ze sladkého řemesla , jelikož je taková růžová slečinka , jako by byla udělána z mandlového těsta . Eva se děsně začervenala a zapípala po holčenčím způsobu .



PDF created with pdfFactory trial version www .pdffactory .com



Tak jsme mluvili řeči a jedli přitom cizokrajné ovoce , ale pan Brabec pil kořauku a byl na to hrdý , že dáváme správné odpovědi .



Odněkud přiběhly fialové a bílé tečky a to je vždycky , když na mě přijde to těžké

myšlení , tečky se hemžily jako mravenci a já jsem zavřel oči , abysem si mohl v hlavě srovnat , co jsem viděl a slyšel . Když pak jsem oči otevřel , tak nade mnou stál tatínek a díval se , maminka se taky dívala a pan doktor mne držel za ruku a něco mluvil , čemu jsem nerozuměl , bylo to jako glu-glu-glu , jako když na plotně bublá voda .



A já jsem se otázal : Je to pravda , tatínku , že máš velkou konkurenci ? Tatínek se koukl na maminku , maminka se koukla na tatínka a oba se podívali na doktora a pan doktor zakýval hlavou . A tatínek odvětil velice pomalu : Copak o to , konkurence by byla . Mlčel jsem , jelikož

jsem musil přemýšlet , co by ta konkurence byla ? Pak jsem se na tom ustanovil , že by to mohl být velikánský železný brouk , co děsně rychle lítá a přitom silně určí . Je to Brouk Vrčavka , ale já nevím , kde by se vyskytoval . Neviděl jsem ho ani v krámě , ani ve skladišti , ani v žádné

bedně nebyl , ani v pytli . Možná že je schovaný za regálem a odtud někdy vyletí a tatínek se musí proti němu moc ohánět , aby ho neštípl , jelikož Vrčavka náleží mezi brouky jedovaté .



I otázal jsem se tatínka : Tak se máš porád co ohánět ?



Tatínek odvětil : O ohánění by nebylo , kdyby nebyly jiné starosti , a maminka si vzdychla . Abych tatínka potěšil , tak jsem mu pravil : Až budu veliký , tak ti pomůžu se ohánět , když budeme na to dva , tak konkurenci zaženeme .



Tatínek se hlučně zasmál a pravil : To jsem rád , takového pomahače si nechám líbit . Pak si něco šeptal s panem doktorem a oba se dívali na mne . Po chvilce jsem se zase optal : Smím s panem maharadžou na lov tygrů ? Budu za to děsně hodný a budu chodit do houslí porád Pryč .



Můžeš beze všeho , jenom dej na sebe pozor , pravil tatínek .



Budu dávat pozor . Pan maharadža mně slíbil , že mi půjčí lankasterku , abysem střílel .

Všechny postřílím a oni budou mít vzteka . Bejval si myslí , že skolí tygra flobertkou . že to nejde , tatínku ?



Tygra flobertkou ? To je k smíchu řeč . Pravil jsem si v duchu , že Bejval jest veliký vejtaha a že mu to také řeknu do očí . Pak jsem zavřel oči a myslil jsem na to , že přinesu mamince kožišinu z tygra a ona bude moc ráda . S touto myšlenkou jsem se vydal na cestu do maharadžova paláce . PDF created with pdfFactory trial version www .pdffactory .com



A tak jsem teda šel do maharadžova paláce a všichni hoši šli se mnou , Eva Svobodová šla

taky a Jumbo šel taky a byl velice rád . Ale pan Brabec s námi nešel , jelikož musil doma šít , a on nám pravil :



Hoši , mám práce , že je to k nevíře , já jsem porád v kole , už jsem z toho celý

tumpachový . Přáli jsme mu , aby už nebyl tumpachový , a nechali jsme ho být . Já jsem na panu Brabcovi nezpozoroval , že by byl tumpachový , ale byl jako obyčejně , ale neříkal jsem nic . Paní Brabcová mu pravila , že je vždycky tumpachový , když se mu stýská po kamarádech , z čehož

jsem poznal , že pan Brabec je skutečně



tumpachový , jenomže to na něm není vidět .



S těmito myšlenkami jsem přišel až k maharadžovu paláci a ostatní hoši taky a Eva taky .

V zámku i před zámkem panoval čilý ruch , všichni utíkali sem i tam a mluvili děsně rychle , každou chvíli se troubilo a bubnovalo se skoro v jednom kuse , takže bylo rámusu dost .

Služebnictvo právě vyvádělo před bránu bílého maharadžova slona , všelijak vyšňořeného

skvostným postrojem , posázeným drahými kameny , a ten slon nesl na hřbetě altánek , čemuž jsem se velice divil . Pak vyvedli ještě jednoho slona , který byl také ověšen nádherou a měl na hřbetě zrovna takový altánek .



Pozoroval jsem , že si ty slony Jumbo závistivě mustruje , a přistihl jsem ho , jak pro sebe

mumlá : Ti si žijou , to věřím ! a já jsem ho pokáral za ta nešlechetná slova , pročež umlkl . Když

pak vyšel pan maharadža a posadil se do altánku , tak jsem si řekl : Vida , měl jsem si přinést z naší zahrádky altánek , abysem mohl sedět taky v altánku , to by bylo šikovné .



Ten druhý slon byl pro královskou princeznu a ona přišla v průvodu komorné a měla bílé ,

hedvábné



tepláky a krásnou , červenou kazajku , plnou zlatých šňůr a na hlavě turban s pávím peřím .

Zdálo se mně , že jsem ji už někde musil vidět , a pravil jsem v duchu : Tak se mně všecko zdá , že dělala tu krasojezdkyni , jak byl u nás cirkus Rudolfi , ale nahlas jsem neřekl nic , jelikož bysem se mohl krásně



zbodnout . Eva se na princeznu dívala děsně nadšeně a vzdychla : Ta je hezounká jako

obrázek ! Já s ní



budu chodit , co myslíš , Péťo ?



Odvětil jsem : To se vr !



A vyvedli ještě jiné slony , ale ti neměli žádnou parádu a na ty slony si sedli ostatní hoši .

Avšak ukázalo se , že se na Zilvara nedostal žádný slon , on přišel trochu pozdě , jelikož musil jít na stranu . Královská princezna se na něho děsně mile usmála a pravila mu , aby si k ní sedl do altánku . Zilvar pravil : Beze všeho a vylezl na slona a posadil se do altánku a tam seděl s princeznou a komornou a zapálil si cikáro a koukal se velice hrdě . Princezna měla pušku , Zilvar měl taky pušku , jenom komorná neměla pušku , jelikož musila princeznu ovívat vějířem

upevněným na dlouhé štangli , aby na ni nešly mouchy .



A Zilvar hulil a říkal princezně řeči a ona mu taktéž říkala řeči a Eva seděla se mnou na

Jumbovi a porád se dívala na princeznu a na Zilvara a nedávala pozor , když jsem já k ní mluvil řeči , pročež jsem měl děsného vzteka .



Po chvíli dal pan maharadža rukou znamení a trubač ohromně silně zatroubil , průvod se

dal na pochod a šlo se porád pryč , až se přišlo do džunglí .



Tážete se , co je to džungle ?



Džungle jest jako u nás les , jenomže to vůbec není žádný les , jelikož tam panuje hrozný

nepořádek . Nejsou tam žádné tabulky , na nichž je napsáno , že se nesmí plašit zvěř , rozdělávat oheň , sbírat houby a jiné plodiny lesní pod pokutou . Ani tam nejsou značky , které ukazují

výletům cestu ke krásným vyhlídkám a památným místům . Ani lavičky tam nejsou , aby si lidi na to sedli , když je bolí nohy . Vůbec nic v džungli není a rostlinstvo si tam dělá , co chce , ono se vám to tam motá jedno přes druhé , nic není na svém místě a vypadá to tak , jako když je pan učitel najednou volaný k panu říďovi a ve třídě není nikdo , kdo by dával na nás pozor .



V džungli rostou stromy , co z nich visí zelené pačesy až na zem , a ty stromy jsou divoce

rozcuchané , jelikož na sebe vůbec nedbají . Zato však na těch stromech bují květy nevídané krásy ve všech barvách a různých podobách . Některé vypadají jako hvězdy , jiné jako mičudy nebo

bedýnky , ale udělané z hedvábného papíru , jiné zase se podobají lahvím , strojkům na maso nebo kastrolům . Koukneš



se jinam a zase vidíš květy v podobě lodiček , jiné se podobají botám nebo čepicím nebo

kalhotám nebo balíčkům cikorky . Viděli jsme dokonce květ , který vyhlížel jako lidský obličej , měl dvě oči a nos uprostřed a vyplazoval dlouhý červený jazyk .



PDF created with pdfFactory trial version www .pdffactory .com



A hluku je kolem dokola děsného a taktéž příšerného rámusu , ještě více než u nás v

tělocvičně nebo na plovárně , kdepak ! - to není ani přirovnání . Ono to ustavičně piští , běduje , kvičí , mumlá , bručí , chechtá se a chrochtá , zpívá a brečí . Největší nezdobu dělají opice , které chtějí všecko vidět a o všem vědět a dělají na větvích veletoče , jakož i stojky . Bylo tam také moc krásných motýlů a ti létali sem a tam a taktéž takoví malincí , ale docela malilincí ptáčkové , co vypadají jako barevná



světýlka a já jsem si myslil , kdybysem je chytil , tak bysem si je dal na vánoční stromek ,

oni by tam seděli a každý by se na to koukal .



Já bysem taky chtěl všechny byliny a stromy a všechna ta zvířata umět pojmenovat , ale

neuměl jsem je pojmenovat , jelikož mne nikdo nepoučil . Taky jsem měl strach , že až se vrátím a budu o všem vypravovat , že každý řekne , že to není prauda , jelikož vrdloužu , ale je to všecko prauda , sám pan maharadža je svědek a ostatní hoši taky .



A tak jsme šli porád pryč a bylo strašné horko a mě trápila žízeň a domorodci šli napřed a klestili cestu ostrými noži a nad hlavami nám porád poskakovaly opice a říkaly si o nás klepy a děsně se tomu smály . Trvalo to hodnou chvíli , než jsme vyšli z lesa a před námi se otevřela veliká rovina , celá zarostlá



vysokou a hustou trávou . Pan maharadža se obrátil a tichým hlasem oznámil , že tady je to

sídlo tygrů , pročež tady budeme lovit tygry , a velel nám , abysme se přichystali . Tak si každý z nás prohlédl pušku , jestli je to v pořádku , a připravil se k ráně .



Domorodí nadháněči vlezli do trávy , šátrali v ní holemi a přitom propukli v děsné řvaní ,

aby tygry vyplašili . Tygři mají rádi svatý pokoj a nemůžou poslouchat takové řvaní , jelikož je jim to protivné , pročež se velice rozzlobili a vyřítili se z trávy , aby se koukli , kdo to dělá takový škandál , že nemůžou mít chviličku svatý pokoj . A když viděli , že tu nezdobu tropí Indové , tak se do nich pustili , aby je za to potrestali . Ale my jsme hnedky popadli ručnici a přiložili jsme ji k líci a začti jsme do toho bouchat , já



jsem sám skolil nejméně šedesát tygrů , ne-li více , a pan maharadža mne pochválil , že

jsem zdatný



lovec , a já jsem byl rád .



Každý z hošů něco trefil , jenom Zilvar nic , jelikož on porád mluvil s princeznou a kouřil

cikáro a princezna pravila , že se bojí tygrů , a Zilvar pravil , aby se docela nic nebála , že na ni nedá dopustit , jelikož má strašnou sílu a každého přemůže .



Já bysem o tom nic nevěděl , jelikož jsem si hleděl lovu , ale Eva porád do mne šťouchala a

šeptala mi : Koukej se , oni spolu mluví , a měla přitom oči vyvalené .



Už se stmívalo , když jsme se vydali na zpáteční cestu , a když jsme přišli k maharadžovu

paláci , tak už bylo docela tma . Byl jsem unaven a stýskalo se mi , že jsem v té tmě mezi cizími lidmi , a tak jsem nikomu nic neřekl a s nikým se nerozloučil a dal jsem Jumba do stáje a nařídil jsem , aby mu dali jíst a pít , a sám jsem se jednoduše sebral a odskočil jsem si k mamince a tatínkovi , abysem jim všecko vypravoval , co jsem viděl a zažil .



PDF created with pdfFactory trial version www .pdffactory .com



Jenomže jsem nemohl nic mluvit , jelikož už byla noc a já jsem nesměl vzbudit Mančinku ,

a tak jsem jenom tak ležel a koukal . Na skříni bylo noční světélko a to porád mrkalo a já jsem pozoroval , jak po stěnách skáčou stíny , vždycky vyskočily a pak se zase schovaly , jako by si hrály na pikolu . A hodiny ustavičně tikaly a já jsem se divil , že porád jdou a ani v noci si nedají pokoj . A porád tak vážně a pomalu šly jako náš pan notář , když kráčí z kostela , a ty stíny porád huš ! huš ! jako myšky , já jsem je rukou chytal , ale nikdy jsem je nemohl chytit .



Maminka seděla u postele a měla ruce opřené o sedadlo a hlavu složenou do rukou a spala

a já



bysem jí tak rád vypravoval o džungli , o těch tygrech , jak jsem jich zastřelil nejméně

šedesát . A mně



bolela hlava a měl jsem sucho v ústech a teď nevím , jestli to všecko je prauda , nebo se

mně o tom lovu a vůbec jenom zdálo .



Ale jak by se mně to mohlo jenom zdát , když přece tadyhle já sedím na slonu , za mnou

sedí



Eva Svobodová a ukazuje na Zilvara , který seděl pod altánkem s princeznou , to přece

nemůže být žádná mýlka .



A slyším docela jasně , jak mně Eva šeptá : Ty , Péťo , poslouchej - slyšíš ?



Slyším , pravím , a co je ?



Ona praví  : Pepek Zilvar a princezna spolu mluví .



Ať si mluví , pravím , mně je to fuk .



Eva , celá rozpálená , oči navrch hlavy povídá : Ale oni přece spolu chodí , hloupinkej .

Když chodí , tak ať chodí , pravil jsem lhostejným hlasem .



Jéžiš , Péťo , vzkřikla Eva , jak můžeš tak hloupě mluvit ! Ale oni spolu doopravdy chodí !



Cože ? podivil jsem se , že by se Pepek Zilvar zahodil s nějakou princeznou , to přece nemůže být . To bych ho nesměl znát .



Když ti říkám ! Já jsem si dala dobrý pozor . On se na ni kouká , ona se zas na něho kouká a vůbec se na sebe koukají , jako by se viděli poprvé .



Tak jsem se na ně koukl a skutečně : Pepek se koukal na princeznu , ona se zase koukala na

něho , koukali se na sebe porád pryč . Tak jsem to pravil všem hošům a oni se taky dívali a viděli , že se na sebe koukají a že spolu mluví , pročež všichni poznali , že spolu doopravdy chodí . Čenda Jirsák se jedním dílem velice chechtal a jedním dílem se na Zilvara příšerně šklebil a Zilvar mu tajně ukázal pěst , jako že si to s ním rozdá . Čenda kývl , jako že rozumí , a dál se příšerně šklebil v jednom kuse . Zilvar pravil princezně : Okamžik , slečno , a vylezl z toho altánku a svezl se ze slona dolů a přistoupil k Čendovi a otázal se ho , co se má co v jednom kuse příšerně šklebit , ať se příšerně šklebí na svou babičku , nechce-li , aby mu hnusně zmaloval ciferník , že ho vlastní matka nepozná . Čenda hrdě odvětil , že by se na to podíval , že se nějakého poťachtaného ženicha

nelekne a že vůbec žádní ženichové nemají na něho fousy .



Tak Zilvar pravil , aby Čenda přišel zítra kvíčerou k té benzínové pumpě , co stojí na

náměstí v Kalkutě , a tam že si to s ním rozdá .



Čenda odvětil , že se mu to náramně hodí , jelikož ještě nebyl u svaté zpovědi , takže se

může prát . Zilvar pravil : Dobře , tak je to hotová věc , a zase šel ke královské princezně a kouřil cikáro a mluvil k ní řeči a ona se na něho velice koukala .



Maminka se probudila a ulekla se , že usnula , a ptala se mne . Copak , Petinko , že nespíš ?

Už je noc a všichni dobří lidé spí .



Maminko-jedináčku , pravil jsem - já jí



někdy říkám jedináčku , jelikož maminka byla jediná a neměla ani bratříčka , ani sestřičku

a kolikrát mně



o tom vypravovala - maminko-jedináčku , víš , že Pepek Zilvar z chudobince a ta

královská princezna , co jsme ji viděli v cirkuse , jsou jako nevěsta a ženich ?



Jdi ! podivila se maminka , to bych byla do nich nikdy neřekla .



Namoutě kutě ! jistil jsem , oni spolu doopravdy , ale doopravdicky chodí .



Podívejme se na kujóna ! A včera přece byl Pepek Zilvarů u nás v krámě koupit ocet a

vůbec o tom nic neříkal . Ještě se ptal , jak se ti vede a že tě dává pozdravovat .



No , pravil jsem , to víš . On to bude každé-mu věšet na nos , že chodí s princeznou , jelikož by se mu hoši smáli a on by pro ostudu nemohl z baráku .



Proč by se mu kluci smáli ? .



PDF created with pdfFactory trial version www .pdffactory .com



Jak by se mu nesmáli ! Přece je to hanba , když hoch chodí doopravdy s ďoučetem . Ale , ale , Petinko ! Ty přece také chodíš s Evou od cukrářů .



Rozzlobil jsem se : To není prauda a nech si to ! Já chodím s ní jenom tak . Čteme si v knížkách a ona mně dává mejdlíčko , co ukradne v kvelbě , a vůbec ! Kdežto Pepek chodí s

princeznou doopravdy a to je děsná hanba .



Maminka se usmála , pohladila mne a pravila , abych se už nehněval , že to tak nemyslila .

Tak už



jsem se nezlobil a pravil jsem : Všichni hoši viděli , že se na sebe koukají , a Čenda Jirsák se skrz ta příšerně šklebil . Pročež se nyní fackují u benzínové pumpy .



Kdeže se fackují ? divila se maminka . Kde ! odvětil jsem nevrle , ždyť ti to říkám .

Přece u té



benzínové pumpy , co je na rynku v Kalkutě , hnedky naproti tomu krámu , který prodává

zvěřinu . Už



víš ?



Aha ! pravila maminka , už jsem doma . Tak jsme mluvili řeči , ale mně připadalo , že maminka jaksi nechce věřit , jelikož se na mne porád koukala , což mne mrzelo a pravil jsem si v duchu : Naposled si myslí , že jsem vůbec nebyl v Indii , to by tak scházelo .



A taky mně nešlo do hlavy , jak mohl být Zilvar dneska u nás pro ocet , když se přece

nýčko fackuje u benzínové pumpy v Kalkutě s Čendou Jirsákem , a proč by mě dal pozdravovat , když jsem s ním před malou chvilánkou mluvil .



Tak se mně to všecko v hlavě popletlo a já jsem si pravil : Patří ti to ! Kdybys byl panu

učiteli i našim , jakož i bratrovi Ladislavovi poslal z Indie pohledku , jaks slíbil , tak by to bylo jisté a všichni by to věděli a nemusels mít skrz to těžké myšlení .



Najednou se mi však všecko vyjasnilo a já jsem si pravil : Ouha ! On šel Pepek Zilvar k

nám schválně



do kvelbu pro ocet , jelikož jest povahy lstivé , aby to na něho neprasklo , že si namlouvá

princeznu . A bojí se , aby se to po městě netrajdalo a nedověděl se to pan Zilvar , jelikož by byl zlý a odepnul by pásek . Však má ještě schované , že tatínkovi odcizil tabák , když jsme jeli do Indie . Tak se mně to všecko vysvětlilo a já jsem byl rád . A umínil jsem si , že ty pohledky určitě pošlu , aby se to vědělo . A taktéž jsem si umínil , že musím Mančince něco přivézt , aby byla ráda , jenomže nevím co . Budu o tom přemýšlet a na něčem se ustanovím . I zavřel jsem oči , abysem si trochu odpočinul , jelikož jsem byl velmi unaven .



PDF created with pdfFactory trial version www .pdffactory .com



Po celé Indii se začalo vypravovat , že Pepek Zilvar a královská princezna jsou jedna ruka .

Povídali si o tom bráhmani i hindové i mohamedáni , všechny kasty o tom mluvily , od páriů až po ty nejvyšší . Malajci i Číňané , kteří přijížděli se svými džunkami do přístavů , hnedky o ničem jiném nemluvili . I běloši o tom rozkládali a celá Indie byla plná drbů . Každý věděl , že Pepek Zilvar a princezna královská



spolu mluví a doopravdy spolu chodí .



Však také oni byli porád u sebe a jeden bez druhého by nedal ani ránu a Zilvar hnedlinko

vůbec s hošma nechodil . Měli na maharadžově zahrádce vyhlédnutou velikou smokvoň a tam

sedávali na větvi , přičemž Zilvar četl princezně poučné a zábavné knížky . Nejvíc mne mrzelo , že si ode mne vypůjčil detektývku Léon Clifton v Monte Carlu a princezně neřekl , že je to moje detektývka , a když mně ji vrátil , tak scházely čtyry listy a on pravil , že už to bylo , a to není prauda . Pročež jsem mu pravil , že jest u mne



blbý ženich , a on pravil , ať to řeknu ještě jednou , tak jsem to řekl ještě jednou , ale on

jakoby nic a šel zas k své princezně .



A nechtěl se prát ani zanic .



A chodil pomalu a vůbec neutíkal . A koukal se ctnostně , mluvil spravedlivě a pravopisně .

Byla s ním děsná otrava .



Někdy sedával s královskou princeznou ve vikýři maharadžova zámku a tam zpívali Vy

zelení



hájové a jiné písně , přičemž Zilvar zpíval druhý hlas neobyčejně hlubokým hlasem . A

taky chodívali po zahrádce , princezna trhala květiny a Zilvar kouřil cikáro a měl ruce složené na zádech jako úplně



dospělý pán . Také vím , že jí koupil kornoutek zmrzliny a kouzelnou obálku , co v ní byl

prstýnek s červeným sklíčkem . A ona mu koupila hůlku , šle a foukací harmoniku .



Jednou jsme všichni hoši i Eva i princezna seděli v červeném nádvoří na kládách a hráli

jsme si na řemesla . Nejdříve dělaly vandrovníky Eva s princeznou a dávaly hádanky , Zilvar

uhodl . Načež se ho tázaly : Ke komu se dáš , k fialce nebo k růži ? Zilvar se dal k růži , jelikož

uhodl , že růže je princezna . Potom jsme dělali vandrovníky já a Zilvar a uhodla princezna . I tázali jsme se jí : Ke komu se dáš , k dubu nebo ke hnoji ? Princezna odvětila : Ke hnoji , jelikož jí Zilvar dal tajné znamení , že jest hnůj . Pročež každý viděl , že spolu doopravdy , ale doopravdicky chodí , a nebyla s nimi žádná hra a jeden po druhém jsme pravili : Fuj , fuj , nehrám ! Eva se taky odpikala a pravila , že nehraje : A princezna mu dala také opravdické hodiny , co jdou , a Zilvar je porád vytahoval a díval se na ně a silným hlasem se divil , jak to utíká , abysme viděli , že má hodinky . Ale my jsme pokaždé se schválně



koukali jinam .



Taky si porád posílali psaníčka a Bejval pravil , že takovou volovinu jakživ neviděl , a ještě pravil , že bude nejlépe , když budeme chodit sami , a my jsme pravili : To se vr ! a pak jsme byli jenom čtyři a Eva .



Všichni lidé , co tam byli , to věděli , také veškeré služebnictvo to vědělo , maharadžova

indická přízeň



to věděla a také maharání musila o tom něco vědět , protože příbuzenstvo mluvilo řeči a

dělalo špičky . Ale paní maharání pravila : Nevídáno , holka nemá ještě z toho pojem , je to takové mladé famfárum , vždyť to známe , bývali jsme přece také mladí . Až se vybouří , tak dostane

rozum . Jenom pan maharadža nic nevěděl , jelikož se s příbuznými moc nebavil .



A Zilvar chodil několik dní sám a sám , procházel se po zahradě , nikoho nechtěl vidět ,

kouřil cikáro , odplivoval si a mluvil sám k sobě jako blázen . Pak přestal se procházet a

rozmlouvat a dal si ostříhat vlasy , umyl si krk , dal si oblek do pořádku a vyčistil si boty a jednoho dne se dostavil do maharadžova paláce a dal se slyšet , že má panu maharadžovi oznámit náramně důležitou novinu . Když to pan maharadža uslyšel , tak pravil : To jsem sám žádostivý , a přijal Zilvara ve své



komnatě . Za tou příčinou se posadil na kanapi a usadil Zilvara ve fodelu . Pan maharadža

kouřil z turecké dýmky a Pepek Zilvar bafal cikáro , a tak hezkou chvíli seděli a neříkali nic . My jsme se všichni sběhli za dveřmi , koukali jsme se špéhýrkou a dávali jsme pozor , co se bude dít .

Nejdřív nebylo nic a pak Zilvar pravil , že počasí jest stálé a slunko svítí ohromně silně , takže jest horko , a pan maharadža na to pravil , že až přijde monsún , tak budeme mluvit jináč a Zilvar pravil : To je možné , já se nehádám , a pan maharadža pravil , že se taky nehádá , že vůbec nemá hádky rád , a Zilvar pravil : To je má řeč .



PDF created with pdfFactory trial version www .pdffactory .com



Pak dlouho nebylo nic a oni seděli tiše a bafali velice silně . Najednou Zilvar začal hrozně rychle mluvit , že jeho srdce promluvilo . Pan maharadža se ho otázal : Proč ? a Zilvar pravil , že jako on a královská princezna spolu doopravdy chodí a tudíž že se rozhodl , že do toho praští .

PDF created with pdfFactory trial version www .pdffactory .com



Do čeho ? otázal se pan maharadža .



Zilvar pravil , že by chtěl pojmout královskou princeznu za manželku .



Pan maharadža vytáhl z huby troubel , vyvalil oči a udělal si : Cože ? Zilvar opakoval , že by chtěl mít s královskou princeznou veselku . Pan maharadža pravil dlouhým hlasem : To jsem blázen , a vrtěl hlavou a Zilvar to musil opakovat ještě jednou . A pan maharadža zčervenal a zařval takovým děsným hlasem , že se zatřásl lustr na stropě : Ty mrťafo jedna , ty kandrdásku jeden , ty votroku jeden votrocká , co si to dovoluješ ? S takovou se panovníkovi opovažuješ na oči přijít ? Já tě naučím !



I zatleskal rukama a nato se objevili dva zbrojnošové a pan maharadža ukázal na Pepka

Zilvarového a pravil : Do vězení s tím bídníkem , ale do toho nejhlubšího , nejčernějšího , nejsmrdutějšího , aby mu přešlo myšlení na veselku s královskou princeznou !



Zbrojnoši Pepka popadli a vsadili ho do díry , kde nebylo nic , jenom nemravný zápach . A

my hoši i Eva chodili jsme se na něho dívat zamřížovaným okénkem a tu a tam jsme na něho

plivali a Zilvar říkal : Nechte si to , jo ? Tak jsme toho nechali a raději jsme se dívali , jak sedí .

Zilvar větším dílem si nás nevšímal , ale hrál maso



se svým nožem , který zabodával do podlahy , nebo zkoušel , dokáže-li stojku s okovy na

rukou . Když se mu to povedlo , byl velice hrdý a pravil : To mrkáte , hoši , co ?



Ale nám se ho zželelo , neboť jináč to byl dobrý kluk a pro takovou volovinu měl sedět v

kreminále jako ten nejšpatnější člověk . Tak jsme chodili k tomu okénku a strkali jsme mu něco ke čtení , nosili jsme mu bombóny a paní Brabcová mu každý den podstrčila něco k snědku , aby se ve vězení tolik neotravoval . A celé město se na něho chodilo dívat , jak si tam sedí a kouří cikáro a čte noviny , aby věděl , co je nového . Mluvilo se o tom , že pan maharadža zanevřel na něho strašným hněvem a že rozkázal , aby byl odevzdán katovi , a veškeří obyvatelé litovali

Zilvara , že má být zkrácen o hlavu , ačkoli jest ještě mladý .



A mluvilo se taky o tom , že královská princezna ohromně vyvádí , že kudy chodí , tudy

pláče , až má



oči červené , a že nic nechce jíst , pročež vůbec nic nepřibírá a horem pádem jde dolů . A

paní maharání



se velice trápila a volala k ní ty nejdražší doktory a oni říkali , že princezna potřebuje

silnou stravu a změnu vzduchu , jináč že za nic neručí , pročež paní maharání pravila panu

maharadžovi : Člověče , ty taky nemáš kusa svědomí v těle , copak nevidíš , jak si to to dítě bere , komupak se bude dávat vina , jestli si něco udělá ?



Pan maharadža se mračil , mával rukama a pravil : Dejte mi všichni svátek , já nemám na vás hlavu .



Ty jsi jen pro sebe , ostatní můžou jít stranou , mluvila paní maharání .



Jak sis ji vychovala , tak ji máš a jdi mi z očí , pravil pan maharadža . Ale paní maharání se nedala odbýt a porád na něho chodila , aby to dal do pořádku . Jednoho dne zase přišla a pan maharadža seděl právě na trůně a vládnul . Paní maharání se ptala : Tak co bude s tím ďoučetem : Ó ty paličáku paličatá ! Co se pleteš mezi ty dva mladé lidi ? Postavil sis hlavu , aby bylo po tvém , ale ono nebude po tvém .



Pan maharadža pravil : Nepovídej mně žádné řeči , vidíš přece , že vládnu .



Dítě je přednější než tvoje vládnutí , pravila paní maharání silným hlasem . Pan maharadža se rozkatil a počal lítat po pokoji a hrozně řval , že ani chvilku nemůže mít pokoj , ale paní maharání na jeho řvaní nic nedala , ale stála na svém , že se to musí dát do pořádku . A nakonec pan maharadža změkl , klesl na duchu a pravil : Tak dobrá , ať je po tvém . Já to s tím mladým člověkem zkusím , abych viděl ,



co obnáší . Podrobím ho těžké zkoušce , a jestli nevyhoví , bude o hlavu kratší . Jaképak s

ním štráchy ! Paní maharadžová pravila nato jemným hlasem : Vidím , milý muži , že jsem se v tobě nemejlila . Ty jsi někdy divný pabouk , ale máš srdce na pravém místě .



PDF created with pdfFactory trial version www .pdffactory .com



I vyslal posly pan maharadža po celé říši s rozkazem , aby všichni šlechticové , rytíři ,

knížata , náčelníci , generálové , admirálové , hrabata a starostové se v jeho paláci dali vynatrefiti .

Když se tak stalo a veškeré panstvo se shromáždilo , tak kázal , aby vězňovi sňali okovy a vůbec ho dali do pořádku a pak ho přivedli před shromáždění .



A když se tak stalo a dva zbrojnoši přivedli Zilvara , promluvil k němu pan maharadža

takto : Mladý



člověče ! Měls býti za svou neslýchanou smělost potrestán na hrdle pro výstrahu a příklad

ostatním , ale poněvadž jsem , jak známo , pán milostivý , tak jsem se ustanovil na jiném . Já to s tebou ještě zkusím . Ale budeš podroben těžké zkoušce . Můj nevyšší našeptavač a navaděč ti dá tři hádanky . Uhodneš-li je , máš míti moji královskou dceru za manželku . Avšak neobstojíš-li , pak běda tobě ! Budeš odevzdán katu , abys viděl , kam vede nerozvážnost .



Pepek Zilvar odvětil : Beze všeho , mocný králi , já jsem se vším svolný . Načež pokynul pan maharadža svému nejvyššímu našeptavači a navaděči , co měl na nose brejle a vousy až na zem , a ten přistoupil k Zilvarovi a pravil : Dostaneš tři přetěžké hádanky , abysem vyzkoušel tvůj důvtip a aby tak bylo proukázáno , zda se máš těšiti královské přízni či máš přijíti k zavržení .



Zilvar pravil : Tažte se , co srdce ráčí . Jsem připraven . A kouřil cikáro a směle se mu díval do očí . A my jsme se na něho koukali , Eva se taky koukala a princezna se taky koukala .

Ten nejvyšší našeptavač a navaděč povstal a pravil : Nuže , slyš a dávej pozor , vězni . Moje první hádanka zní : Má to bříško stejně velké jako hlavičku a hlavičku stejně velkou jako bříško

a neslouží to k ozdobě .



Chaha , odvětil Zilvar hrdopyšně , to přece každý ví , že je to trojka z mravů . Musíte mi , pane , dávat těžší otázky , jináč to není žádná hra .



Veliký údiv propukl mezi přítomnými a my , hoši , jsme se taky divili a Eva se taky divila

a princezna se radovala .



Nejvyšší našeptavač a navaděč se podrbal ve vousech a pravil : Nuže , dávám ti druhou

otázku , daleko nesnadnější . Uvidím , jak ji zodpovíš , smělý mladíče . Slyš : Utíká to a nemá to nohy . Co je to ? Zilvar se zasmál a odvětil : Ale co by to bylo jiného , holenku , ne-li čas ? Ten přece utíká a nemá



nohy . Musíte mně dávat těžší hádanky , jináč byste mne otrávil . Tohle není nic pro

našince . Všichni se děsně divili a nejvíc pan maharadža a pravil : Ahá tě v kabátě ! Ten kluk má , jářku , za ušima . Ministře , musíš mu dát něco těžšího , aby si tak nefoukal .



Však ono mu to foukání přejde , pravil nejvyšší našeptavač a navaděč , až uslyší tu třetí hádanku , kterou jsem si extra pro něho v bezesných nocích připravil . Už je mně ho napřed líto .

Nuže , nešťastníče , pilně poslouchej a rychle odpověz , co je to :



Já jsem z jaké čeho , z jaké čeho čí co ?



Já mám kde kolik co , až je co budou co .



Já jsem z jaké čeho , z jaké čeho čí co ?



To ví každé malé dítě , odvětil Zilvar hrdě a začal zpívat



Já jsem z Kutné Hory , z Kutné Hor



koudelníkův syn .



Já mám v Praze tři domy ,



až je koupím budou mý .



Já jsem z Kutné Hory , z Kutné Hory



koudelníkův syn .



Když to Pepek Zilvar zazpíval , nastalo na všech stranách velké divení , hlavou kývání ,

krkem vrtění , rukama mávání a značné křičení , a pan maharadža pravil Zilvarovi : Vidím , že máš dobrou hlavu , pročež se ve světě neztratíš , a všichni ministři , šlechtici , vévodové a radové a knížata , jakož i starostové a baroni taky pravili , že Zilvar má dobrou hlavu . A my , hoši , jsme byli velmi hrdi a radovali jsme se , že Pepek toho dědka tak převezl , a křičeli jsme sláva ! a nazdar !

Eva taky křičela a princezna křičela ze všech nejvíc .



Ale Zilvar neříkal nic a kouřil cikáro , nevšímal si , co se kolem něho dělo , a koukal se na princeznu , princezna se koukala na něho a koukali se na sebe oba dva .



PDF created with pdfFactory trial version www .pdffactory .com



Pan maharadža povstal z trůnu , zdvihl ruku zvolna a dosti vysoko a pravil mocným

hlasem : Kteří



jste přišli , můžete si zase jít domů , jelikož slyšení jest skončeno . Pročež všecko panstvo , co tam bylo , se sebralo , vsedlo na koně a rozjelo se do svých domovů . My , hoši a Eva , jsme šli také pryč a po cestě



jsme si povídali , že Zilvar je pašák , jelikož toho pána , co má ty vousy , ohromně probodl .

V paláci zůstal jenom pan maharadža s paní maharání a Zilvar z chudobince s královskou

princeznou . Pili kafe a mluvili řeči a nejvíc mluvila paní maharání , že je ráda , že to tak dopadlo , a ještě



pravila : Holka své vzdělání dostala a bez krejcaru nebude a co máme , do hrobu si

nevezmeme . Brzy pak v celé zemi indické se roznesla zvěst , že královská princezna si bude brát Zilvara z chudobince a že bude slavná veselka . Povídali si o tom lidi u kupce , námořníci na lodích , cestující ve vlaku , úředníci v kancelářích , zedníci na stavbách , švadleny v šití , dítky ve školách i sbor učitelský , havíři v dolech a všichni , kdo měli ústa k mluvení . Psalo se taky o tom v novinách . Taky se mluvilo o tom , že pan maharadža už je na vládnutí starý a že to Pepek Zilvar vezme za něho , což jest pro poddané velká výhoda , jelikož pod Zilvarovou vládou budou

rozkvétat vědy a umění , jakož i průmysl a obchod . Neboť Zilvar z chudobince má prý otevřenou hlavu a ve všem se vyzná . Já jsem dlouho přemýšlel , jaké to bude , až Zilvar bude sedět na trůně , a jak mu bude slušet královská koruna a jestli bude vládnout porád pryč nebo jenom někdy a jináč bude s námi chodit jako dřív . A když jsem oči otevřel , tak jsem hnedle poznal , že je středa , protože na rynku kvičela čuňata , husy kýhaly ga-ga-ga , kvokaly slepice , lidi mluvili a řičeli koně .

Jelikož ve středu jest u nás vždycky trh a v krámě bylo



mnoho lidu . A krásně svítilo slunce a po stěnách běhala zlatá prasátka , já bysem si je chtěl chytit a zavřít je do krabičky , abysem je tam měl .



A já jsem zavolal slabým hlasem : Kristýno , podej mně papír , pero a inkoust . Kristýna přišla , a prý , nač to potřebuju .



Já jsem pravil : Neptej se moc a honem přines , já musím za Zilvara napsat omluvenku , že nemůže přijít do školy .



Ona se ptala proč ? a já jsem odvětil : Jelikož se bude ženit a nechce mít skrz to

neomluvené



hodiny .



Tu Kristýnu popadl smích a strkal s ní z kouta do kouta a ona se chytila za roh stolu a

řvala :



Áchich , áchich , to bude moje smrt !



Čemu se směješ , Rampepurdo rampepurďácká ? tázal jsem se nevrlým hlasem , kdybys radši místo toho áchich mně přinesla věci na psaní , abysem to napsal .



Ona nic neodpověděla a běžela do krámu . Za chvilku přišel tatínek a ptal se , jak je to s tou omluvenkou . Já jsem mu to všecko vypověděl a že mě Zilvar o to prosil a já jsem mu to slíbil , a pravil jsem , že Pepek je pašák ze všech největší . A on se bojí , že bude mít neomluvené hodiny , jelikož se musí



ženit . A všecko jsem to tatínkovi vypravoval , nic jsem nevynechal .



Tatínek mne vyslechl a usmál se tak široce , že jeden knír mu šel k pravému , druhý pak k

levému uchu , a pravil : Tak Zilvar bude mít veselku . To je pro mne novina . To se podívejme na toho kujóna ! A porád že nic . Ale , holenku , já nevím , jestli ho pan učitel omluví . To .snad ani nesmí být , aby žák kvůli ženění zanedbal školní docházku . No , budiž ! Naše starost to není . Ať si to s ním spraví starý Zilvar .



Ví už pan Zilvar , že se Pepek bude ženit ? tázal jsem se .



To tedy , jaksi , aby se tak řeklo , nevím , odvětil tatínek .



Co tomu asi řekne , až se to doví ? Kdopak to může vědět , hochu ? On ten starý Zilvar je kolikrát moc divný .



Tak jsme mluvili a pak přišla maminka a taky mluvila a tak jsme mluvili všichni tři a já

jsem se chlubil , jak je Pepek Zilvar chytrý , jak uhodl všechny hádanky , ani se nerozmýšlel , a jak všichni lidé



koukali a byli z toho vyjeveni a tatínek pravil : Copak o ty věci , u nás v Čechách jsou lidi náramně



šikovní , ze všeho mají pojem a ve všem se vyznají , nikdo se jim nemůže postavit , což jest

vědecky dokázáno .



A maminka pravila : Tak už dost těch řečí , jelikož Petříček si potřebuje trochu

odpočinout . A copak že se ta Kristýna v kuchyni pořád směje ?



PDF created with pdfFactory trial version www .pdffactory .com



Víš , maminko-jedináčku , pravil jsem , já jsem jí vypravoval o Zilvarovi , jak se má ženit . A přece víš , co je to za národ tyhle ženské . Jak slyší o svarbě , tak se dají buď do bréče nebo se chechtají jako blázni .



Tatínek se strašlivě zasmál a pravil : Ten to prokoukl !



A maminka mne pohladila a pravila : Ty jseš můj rozumbrada , ale teď si trochu zdřímni , abys byl zas chlapík .



PDF created with pdfFactory trial version www .pdffactory .com



Potom se mně jaksi zdálo , jako by přišel pan doktor a šla z něho ta latinská vůně . On mne

popadl a zase mne obracel na všecky strany , mačkal mně břicho a pravil : hm , hm a zase mne obrátil a zase dělal hm , hm a měl takové studené uši a porád něco mluvil a tatínek taky mluvil a maminka se na ně



koukala , jak mluví . A já jsem pana doktora od sebe odstrkoval , jelikož jsem byl

netrpělivý , abysem byl zase v Indii , a to jsem věděl , že tam nemůžu , dokud je tu pan doktor , a tak jsem pravil : Jděte pryč ! a dělal jsem , jako bysem spal . Oni začali šeptat šišli-myšli a po špičkách šli pryč . A já jsem se schoulil v peřinách a brzy jsem věděl , že neležím v žádné posteli , to si tak jenom jiní



myslí , ale já jsem dobře věděl , že postel je vlastně letoun , pořádný letoun o tisíci

koňských silách , a když naši vyprovázeli pana doktora , tak jsem spustil motor , načež jsem stiskl výškové kormidlo a aeroplán se pomalu odlepil od země a já jsem vyletěl nad střechu našeho baráku . Několikrát jsem zakroužil nad naším městem a viděl jsem všecky domy a viděl

jsem též školu a byla malinká jako maminčina krabice na šití a viděl jsem náměstí , kde stál pan polecajt Letovský a jel Bejvalův nábytkový vůz , a já jsem poznal Jakuba , jak vedl koně , a viděl jsem Habrovou a plivl jsem dolů , aby to padlo na nepřítele . a on měl děsného vzteka . A letěl jsem stále výš a výš a naše město bylo docela malilinké a pak jsem namířil na jih .



V Indii už na mne hoši čekali a Eva také čekala a pravila , že je mnoho klepů , které se

přihodily v královském zámku , a Bejval se mne tázal , kde jsem se tak dlouho coural , a já jsem odvětil : Musil jsem se přece podívat k našim , to je marné . Jumbo mě také očekával a pravil , že se mu po mně stýskalo a že nýčko chodí s partou slonů a že jsou to samí prima kluci . Jirsák se mne ptal , jestli jsem viděl jeho tatínka a maminku , a já jsem pravil , že neviděl , jelikož jsem měl málo času , a Jirsák pravil : To je škoda , mohls tam zaskočit , abych věděl co a jak . Éda Kemlink pravil , že bysme měli jít hned do maharadžova zámku , tam že se dějí věci . Tak jsme se hnedky tam šli podívat .



Opravdu , v královském paláci bylo živo a všecko to lítalo sem a tam . Nejvíce se dělo v

kuchyni , jelikož tam chystali hostinu k svarbě .



Bylo tam množství opic a ty všechny měly plné ruce a nohy práce . Také jiná zvířata tam

byla a všechna se něčím zaměstnávala . Jeden slon točil mlýnkem na maso , aby byly karbanátky , a jiný slon měl kávový



mlýnek mezi koleny a chobotem mlel kávu . Malinká opička škubala drůbež , jiná čistila

zeleninu a opět jiná loupala brambory . Veliký had , jménem krajta tygrovitá , válel těsto , aby byl závin , a dva papouškové přebírali hrách . Zrzavý kocour , podobný našemu Honzovi , šlehal sníh a vůbec nic nemlsal . Tomu jsem se divil , jelikož náš Honza by všecko sežral a tatínek by po něm hodil botou , jelikož Honza všecko chce mít . Medvěd štípal dříví , pes míchal jíšku a všecko se mělo k čilé práci . Starý tygr přebíral rozinky a jiný tygr krájel nudle . Vonělo tu kořením , vanilkou a čokoládou . Opičky házely talíři , kastroly a hrnci sem a tam , ale nic nerozbily . Jenom starý , vážný orangutan nic nedělal , jenom ke všemu čuchal a všecko ochutnával . Měl bílou

zástěru a vysokou čepici na hlavě , jelikož to byl vrchní



kuchař .



Eva mne tahala za kabát a šeptala mně , abych se šel podívat do pokoje , že mně ukáže ty

klepy , jelikož v pokoji seděly švadleny a šily princezně svatební šaty , ale já jsem pravil , že mě ty klepy nebaví , a ostatní hoši také pravili , že je ty klepy nebaví , a Eva pravila , že se nám diví , jelikož ty šaty budou z těžkého hedvábí a jenom na vlečku spotřebují deset metrů látky . Ale my jsme raději šli na zahrádku , on se tam procházel Pepek Zilvar a měl nový obleček , voněl

kolínskou vodou , vlasy měl namazané pomádou , na hlavě novou bouřku . Švihal hůlkou , chodil

pomalu a tvářil se ctnostně . Když nás spatřil , dotkl se hůlkou klobouku a pravil velebným

hlasem : Vítám vás , chlapci , co je nového ?



My jsme s ním začali mluvit , ale on nic už více nemluvil , ale odvrátil se a opět se začal

procházet a švihal hůlkou a prozpěvoval si  : La-la-la , caj-raj-raj .



Bejval reptal , co si o sobě myslí , a Éda Kemlink pravil , že si nemusí o sobě tolik myslit , a já jsem pravil , že si o sobě myslí bůhví co a aby si o sobě tolik nemyslil , tak Čenda Jirsák obrátil oční víčka a příšerně se na něho zašklebil .



Zilvar se zastavil , pokýval hlavou , zatvářil se hrdě a pravil pomalým hlasem : To jsou mravy dnešní



mládeže . Fi ! Zdá se mi , že jste vyrostli v ratejně . Měli byste se stydět . Kemlink zařval na něho  : Pitomo ! a palcem si zdvihl špičku nosu . PDF created with pdfFactory trial version www .pdffactory .com



Zilvar pravil vážně  : Kdybys to nebyl ty , tak bych ti dal srazit hlavu , ale takhle se s tebou nebavím .



Já s tebou taky ne , pravil Kemlink a ještě pravil : Však ty přilezeš , ženichu ženichácká ! Zilvar už



neřekl nic , ale zapálil si cikáro a hrdě odcházel a my jsme pravili Kemlinkovi : Správně jsi ho probod , a my s ním už nebudeme chodit .



A já jsem ještě pravil : Ať si chodí se svou princeznou .



Pak jsme šli na kládu a hráli jsme si na pikolu , a Jumbo si porád chtěl s námi hrát , tak

jsme ho nechali . Byla to ohromná legrace , jelikož nikdy nikoho nenalezl a pročež musil porád čmuchat a my jsme se mu smáli a on se zlobil .



Když se setmělo , tak jsme toho nechali a připlížili jsme se k oknu paláce a dívali jsme se do pokoje . Viděli jsme , jak Zilvar seděl vedle své princezny , tvářil se jako dospělý , a jelikož

kroutil a špulil pysky a zdvihal obočí , tak jsme poznali , že mluví pravopisně , aby se vidělo , že je ctnostný . A pan maharadža s ním mluvil a paní maharadžová s ním taky mluvila a mluvili

všichni .



Tak jsme šli od toho okna pryč a pravili jsme , že Zilvar není žádný pašák , jak jsme si

myslili , ale docela obyčejný náfuka a vejtaha a že bysme mu to měli vykreslit , aby věděl . Bejval pravil , že by měl na něho vynaleznout nějakou pomstu , a my všichni jsme pravili : Tak ji vynalezni , a on pravil , že vynalezne , ale že o tom musí pilně přemýšlet . PDF created with pdfFactory trial version www .pdffactory .com



Již se příblížil den svatby i nastal všude čilý ruch . Z celé říše , jakož i z cizích zemí sjížděli se mocnáři a rozmanité panstvo , které bylo pozváno na svarbu . Ve městě to vyhlíželo jako o Božím těle , po ulicích proudily davy lidí , všude bylo plno národa a děsná tlačenice . Domy byly okrášleny vlajkami , květinami , čerstvými haluzemi , někteří natírali průčelí barvou , aby byly pěkné , a domovníci zametali chodník a tvářili se neobyčejně hrdě . A kam oko dohlédlo , o ničem se nemluvilo , jenom o tom , že královská



princezna si bude brát Pepka Zilvarového a že pan maharadža se nechal slyšet , že se

nechá vidět . Pročež byl každý žádostivý , jaká ta veselka bude .



I sešlo se všelijakého lidu do hlavního města , zvláště kolotoče , houpačky , skluzavky ,

střelnice , loutková divadla a jiní komedianti , také medáci a ti , co prodávají opékané buřty a burské ořechy . Někteří prodávali perník , ale jiní ukazovali veverky v kleci , jak točí kolem . Mezi boudami se procházelo množství národa a na všech stranách hlučně vyvolávali , aby je bylo

slyšet . My jsme tam také byli a užívali jsme světa , taky jsme stříleli do terčů a já jsem střílel ze všech nejlépe a vyhrál jsem porculánového pejska , zrcátko a notes s tužkou a táfličku čokolády , tu jsem dal Evě a ona ji jedla . A na všech cestách , od náměstí až k pralesu stáli kolovrátkáři a hráli porád pryč a ostošest . Nejlepší bylo to , že na jednom stromě v parku seděla banda opic a všecky byly oděny v stejnokroje a měly hudební nástroje a cvičily hudební kousky , které měly vyhrávat k svarbě . Ten hudební spolek řídil starý opičák a měl cvikr a děsně mával taktovkou , aby opice silně hrály . Mně se porád zdálo , že ten kapelník je silně podobný panu Rektorysovi , co k němu chodíme do houslí , ale já jsem věděl , že to není žádný pan Rektorys , jelikož by to byla mejlka .



Při zkoušení hudebních kousků došlo jednou k velké výtržnosti . Jelikož několik opic se

vplížilo do maharadžovy kredence a ukradlo tam láhev kořauky . Tím pádem se opily , pak se

pohádaly , nakonec popraly a jedna opice praštila druhou kokosovým ořechem do hlavy , a ta

praštěná se svalila a musila jít k lékaři a on jí to zavázal a ona pak musila ležet . Předtím troubila trombón a ten trombón byl také



polámaný . Pročež kapelník požádal Čendu Jirsáka , aby vypomohl , že dostane dobře

zaplaceno , a Čenda pravil : Proč ne ? a foukal trombón .



Byl to podivný pohled , jak Čenda seděl s ostatními opicemi na větvi a nadýmal tváře a

foukal trombón . Lidi se naň chodili dívat a ukazovali na něho prstem , my jsme se taky chodili dívat a strašlivě



jsme se tomu nasmáli a Čenda měl děsného vzteka , ale nemohl nic dělat , jelikož musil

dávat pozor na kapelníka , aby nevypadl z taktu .



Když měl dlouhou přestávku , tak pravil k nám z větve dolů  : Koukejte , holomci , abysem na vás nemusil skočit ze stromu dolů , jináč bysem vám roztrhl hubu od ucha k uchu , abyste mne nechali bejt . Já jsem v první řadě trombonista a hraju s každým . Když s opicemi , tak s opicemi , já žádnou hudbu nezkazím .



A když táhl opičí muzikantský spolek městem a hrál pochod Castaldo , tak všichni lidé se

koukali a malé děti za námi utíkaly . Opice třískaly do velkého bubnu , ramplovaly na bubínek , foukaly do plechů



a pískaly kládynet . A Čenda s nimi také šel a radši se koukal do not , aby se nemusil

koukat na lidi , jak se na něho koukají .



Spolek hudebníků přišel až na rynk a tam hrál veselé a smutné kousky a lidi přitom

promenádovali . My , hoši , co spolu chodíme , jsme byli při tom a smáli jsme se tomu , Eva se také smála a Jumbo se taky smál a tak se rozveselil , že troubil na svůj rypák hlubokou notou .



Hráli tak dlouho , až se od zámku ozval dlouhý zvuk vojenské trubky na znamení , že se

počínají



svatební obřady . Eva Svobodová děsně vykřikla : Mankote mankoťácká , veselka už se

začíná a my přijdeme pozdě , a táhla mne za rukáv .



Houby přijdeme pozdě , odvětil jsem hrdým hlasem , ale máme dost času . Eva však pravila úzkostlivým hlasem : Pak se budeme tlačit mezi lidmi a já třeba ani neuvidím , jak to snoubencům sluší .



Houby jim to sluší , odvětil jsem nevrlým hlasem , co by jim to slušelo ? Eva však ne a ne dát pokoj a pravila : Třeba jim to nesluší , ale já musím vidět , jak jim to nesluší . Ach , Péťo , nestůjme tady , nelelkujme , neotálejme , ale utíkejme , co hrdlo ráčí ! Co jsem měl dělat , když ona pořád mořila a nenechala mě být ? Tak jsem šel s ní k zámku , všichni hoši šli také k zámku a opice přestaly provozovat hudbu , pročež se Čenda Jirsák k nám přidal a šel PDF created with pdfFactory trial version www .pdffactory .com



taky k zámku a nesl si trombón . A když jsme šli , tak pravil , že jsme si to mohli nechat a

že jsme si z něho nepotřebovali dělat šoufky .



Tázal jsem se ho nevinným hlasem , jaké šoufky míní , a on pravil : Například - jaké

šoufky : Když



hudební spolek táhl ulicí , který z vás vykřikl na mě : Ty opičí muzikante ? Pravil jsem , že to nikdo z nás nemohl býti , a tudíž že to musil vykřiknout někdo docela jiný , a Čenda pravil :

Máte štěstí , že jste to nebyli , jelikož bych musil někoho z vás přizabít . Pochybovali jsme , že by někoho z nás přizabil , ale Čenda pravil , že by to jistě udělal , protože když



má vzteka , tak je děsně zlý . Tak jsme rozmlouvali a porád jsme kráčeli , až jsme přišli ke

královskému paláci a tam jsme spatřili , jak se řadil svatební průvod . Asi milión nebo sto slonů nebo ještě víc , ani jsem to neuměl spočítat , stálo v dlouhatánské řadě . Na prvním slonu seděl strašlivě tlustý chlap a na hlavě měl zlatý šišák , co byl na něm chochol peří , a mával šavlí sem a tam , přičemž koulel očima a pod nosem měl vousy . To byl ten největší generál maharadžova

vojska a měl na prsou vyznamenání , jelikož



všecky nepřátele pobil .



Za tím generálem seděli na slonech ještě jiní generálové , ale to byli generálové spíš

obyčejnější , také



neměli tolik vyznamenání , jelikož pobili jenom sem tam nějakého nepřítele , ale každý

měl šavli , flintu nebo levorvér a dívali se hrdě . Někteří neměli docela , ale docela nic , jenom otevřený deštník a tak si seděli , ale dívali se taktéž hrdě .



Uprostřed stál bílý slon s altánkem , co měl červené a zlaté záclonky . Jak foukal vítr , tak se ty záclonky oddělávaly a my jsme tam viděli princeznu , jak tam sedí . Vedle ní seděl nějaký pán , a to byl družba . A měl vysoký , lesklý cylindr a černý frak a modré podvlékačky a na nohou červené bačkory . Tomu jsem se musil děsně smát , jelikož mně to bylo k smíchu , a ukazoval jsem ho Evě Svobodové , ale ona se koukala jenom na princeznu a porád pryč říkala : Vzala na ty šaty ten nejlepší , ten nejtěžší atlas , to se vidí na první pohled , a porád mluvila o těch šatech a já jsem pravil , že mě to nebaví . Eva se se mnou chtěla hádat , ale vtom vyvedli slona pana maharadži a to byl ten největší slon ze všech , ten nejkrásnější bílý slon a na hřbetě měl altánek ze zlatého a stříbrného mřížoví a na střeše toho altánku byla korouhvička , která se točila podle toho , jak vítr do ní foukal . A hřbet slonův pokrýval pestrý koberec .



Když jsme se na to dívali , tak se na to Jumbo taky díval , on si vzal tu červenou čepičku ,

aby mu to slušelo , a porád pryč se díval na toho maharadžova slona a oči z něho nespustil . Ptal jsem se ho , jak se mu to líbí , ale on potahoval nosem a něco si pro sebe mumlal . Káral jsem ho , že nemá potahovat nosem , ale že si má vzít kapesník , co si lidi pomyslí , ale on se

najednou dal do bréče . Pravil jsem , že je to hanba , když tak velký slon brečí , a co je mu vlastně k brečení , a on odvětil , že si myslil , že bude taky pozvaný na veselku a že by taktéž kráčel v průvodu , jelikož se na to těšil jako blázen .



Pravil jsem , že my hoši , co spolu chodíme , jsme si taky myslili , že nás pozvou , komu by

napadlo , že nás vynechají , když se Pepek Zilvar žení , ale najednou nás nezná , dobře ! , dobře ! , my si to budeme pamatovat a ještě jsem pravil : A už nebreč !



Co jsem takto se slonem rozmlouval , ozvala se hudba silným hlasem a průvod se dal do

pohybu . A zvony vyzváněly a děla bouchala , bylo plno děsného rámusu a veškeré obyvatelstvo se koukalo , jak si to svatební průvod šine do kostela .



PDF created with pdfFactory trial version www .pdffactory .com



Avšak já jsem si najednou vzpomněl , že naši přece musí vidět tu slávu a Kristýna taky

musí vidět tu slávu , aby to mohli každému vypravovat , pročež jsem přestal stát na ulici a začal jsem velice utíkat . Eva za mnou křičela : Kam letíš , ty blázne ? Teď přece přijde to nejlepší , ale já jsem odvětil :



Nezdržuj mne , jelikož musím běžet domů , aby tatínek s maminkou a i Kristýna viděli tu slávu a mohli to každému vypravovat , a Eva pravila : Ale přijď brzy .



Když jsem přiběhl domů , tak jsem byl celý udýchaný , jelikož jsem děsně rychle utíkal , a

byl jsem celý říčný a ve spáncích mně ťukalo a ústa jsem měl celá spálená . A křičel jsem mocně :

Už jdou , už



jdou !



Maminka mně domlouvala , ať se upokojím , a tatínek pravil žalostným hlasem : To je

trápení , to už



opravdu není k vydržení .



Ale já jsem byl celý netrpělivý , že mluví řeči a zatím třeba bude po všem , pročež jsem

pravil :



Utíkejte , oni rozhazují koláče a lidi je chytají , abysme si taky nějaký chytili , a kde je Kristýna ? Ona musí jít s námi .



Maminka pravila , že Kristýna šla k vantrokám máchat prádlo , a já jsem velice křičel , ať

všeho nechá a honem , honem přijde , dřív než bude po všem . A maminka mně chtěla dát

meducínu , já jsem jí



odstrkával ruku se lžičkou a bylo mně do bréče , že se naši k ničemu nemají , pročež jsem

řval na celý



barák a lidi , co byli v krámě , se koukali do pokoje , kdo to tak řve , a byla tam také Kozí

Kuncka a ta se velice rychle křižovala a pravila : Pětranná hodino , aby se mu to nevrazilo do hlavy , to by byla pěkná



polízanice !



Ale nebyl čas k mluvení řečí , pročež jsem popadl maminku a tatínka za ruku a vyskočili

jsme ze dveří a vyletěli jsme do výšky a letěli jsme porád výš a výše , až naše město bylo malinké jako krabička s hračkami a lidi byli jako pinkalinky a byli jsme hrozně vysoko . A Kristýna utíkala za námi a nesla koš s prádlem , a jak tak utíkala , tak rozhazovala po nebi košilky , podvlékačky , jupičky a živůtky a vítr do toho foukal a kusy prádla pluly po obloze , ale Kristýna na to nedbala a utíkala porád pryč . A byli jsme už u samého nebe , já jsem utíkal napřed , abysem jim ukazoval cestu , jelikož jsem všude trefil , a tatínek pomáhal mamince skákat přes obláčky , ona si stoupla nohou na jeden a tatínek jí podal ruku a ona skočila na druhý obláček a bála se , aby se nesmekla , jelikož měla vysoké kramflíčky , a Kristýna děsně kvičela , jelikož se bála lézt po těch hrozných vejškách a my jsme byli hnedlino u samého slunce , bylo vám tam hrozné horko , ve slunci to hučelo a prskalo a škvařilo se a my jsme porád skákali a velice jsme se udýchali , jak jsme spěchali .



A já jsem měl porád děsný strach , že bude po všem , než tam přiběhnem , ale naštěstí jsme

přišli včas , i slyšeli jsme , jak zvony hlaholí , děla strašlivě bouchají a hudba hraje neobyčejně krásně . Postavili jsme se na ulici na bednu od cikorky , abysme lépe viděli , a já jsem našim ukázal pana maharadžu s paní maharání , jak seděli v altánku , nevěstu jsem jim ukázal i Pepka

Zilvarového a vojenské pány a vůbec všecko , všecinko . A byl tam s námi také pan Brabec s paní Brabcovou a pan krejčí se chlubil , že ušil ženichovi Pepkovi soukenný obleček a že udělal do kabátku futro z tuplovaného hedvábí a že ten obleček užije , až ho to bude . mrzet . A tatínek si zapálil cikáro a spokojeně



bafčil a moc se koukal , maminka se taky koukala a Kristýna se nejvíc koukala a pravila ,

že v Rampuši se taková



paráda nevidí , jak je rok dlouhý , a že v Indii užijí lidi zadarmo víc než u nich v horách za celou desítikorunu .



Já jsem se našich ptal , jak se jim to líbí , a tatínek pravil : Indie se mně líbí ze všeho nejvíc , a maminka pravila to samé , pročež jsem byl velice hrdý a maminka ještě pravila , abych si to tak nebral , že by se mně pak o tom v noci zdálo , a já jsem pravil , ať nemá strach , že se mně o tom nebude zdát . A Eva stála s námi také na bedýnce , vystupovala na špičky a děsně kulila vočadla a pravila , že by zrovna takovou veselku chtěla mít , jelikož by holky pak měly

obrovského vzteka a nejvíc Božena Šebková .



Najednou z ničehož nic naši už nestáli na bedýnce , ale někam se mně ztratili , a já jsem je začal hledat a porád jsem je hledal , lezl jsem vám pod postel , koukal jsem se do všech skříní , nahlížel jsem pod pekýlek a za kamna , pak jsem šel na půdu a nikdež nic , měl jsem hrozný

strach , kde by mohli být , nařídil jsem Kristýně , aby rozsvítila svíčku , že se musím podívat do sklepa , a porád jsem se koukal , kde by naši byli , až mně Eva povídala : Kam to porád lezeš , kam se to porád koukáš ? , už tě hezkou chvíli PDF created with pdfFactory trial version

www .pdffactory .com



pozoruju , co vyvádíš . Vždyť jsme v kostele , tak se chovej mravně a dávej pozor , jak si

řeknou před oltářem své neodvolatelné ‚ano’  . . . Pročež jsem na chvilku zapomněl na rodiče a Pepek Zilvar s královskou princeznou stáli před oltářem a velebníček k nim mluvil řeči a na kůru zpívali velice tenkým hlasem a nevěsta měla hustý závoj a ženich zase bílé rukavičky a díval se velmi mravně . I udělalo se v chrámě silné ticho a Eva mně šeptala : Teď přijde to hlavní , já jsem báječně



žádostivá , když tu Bejval Antonín zařval strašlivým hlasem : Přiblížila se chvíle neobyčejné pomsty , kterou jsem extra vynalezl ! a hodil k oltáři zasmrádlým pštrosím vejcem , které předtím nosil několik dní pod košilí , aby bylo akorát .



Vejce zasáhlo ženicha do hlavy a puklo , ono mu to teklo po tváři a vzápětí se rozlehl

prostorou chrámovou neslýchaný zápach , jakého není pamětníka .



V chrámu nastalo ustrnutí a nikdo ani nedutal . Do toho ticha pravil ženich silným hlasem :

Který



pacholek to učinil ? a brečel .



Kněz přestal mluvit a měl otevřená ústa a řeči mu umlkly . My jsme také mlčeli , ani jsme

se nehýbali , já bysem byl nejradši , kdybysme šli od toho pryč , a tahal jsem Bejvala za šos , abysme už



radši byli venku , ale on se nehýbal , jelikož se kochal svým vynálezem , tak jsem zůstal ,

Čenda taky zůstal , Éda taky zůstal i Eva zůstala



a všichni jsme se koukali , jak ženichovi teče žloutek po obličeji a kape mu na nový

obleček , až byl celý



zamazaný a ukrutně to zatouchalo .



Podruhé se ozval ženichův hlas  : Který pacholek to učinil ? a brečel a my jsme neříkali nic . Pan maharadža neobyčejně zčervenal a sáhl si na meč a paní maharání taky zčervenala a oba byli zlí a po nich zčervenalo veškeré panstvo . Každý se točil po nás , ale my jsme stáli spravedlivě a koukali jsme se ctnostně .



Potřetí se ozval ženichův hlas  : Který pacholek to učinil ? a nevěsta pravila : To nemohl být nikdo jiný než Péťa , jelikož on se na nás příšerně šklebil , když jsme šli k oltáři .



Tak ? otázal se Pepek děsným hlasem a pravil : Pusťte mne na něho , já mu to musím vykreslit a budu s ním hotov ancvaj .



A on utíkal na mne a princezna se zas řítila na Evu a pravila : Tahle ho ke všemu

poňouká ! A jak to pravila , tak všichni lidé v kostele začali křičet , že je to škandál , a pan maharadža pravil silným hlasem , že musí zakročit , aby se to podruhé neopakovalo , a ten tlustý generál hrozně točil šavlí , až se to blýskalo a všecko panstvo tasilo meče a přísahalo pomstu .



Princezna popadla Evu za pačesy a Eva ji popadla taky za pačesy a tahaly se za rulíky a

Eva křičela : Myslíš si , ty důro , že když máš vlečku na dva metry čtyrycet , že si smíš dovolovat ? , pročež



nastala děsná ostuda , ano i mela .



Pan maharadža skočil na Bejvala Antonína a Bejval pravil hrdě : Tak si pojď ! a pan maharadža pravil : Ty kluku uvozřená , já tě musím zabít , a Bejval odvětil chladnokrevně : Zab si - tvůj tatínek bude platit pokutu , načež se začali boxovat . Paní maharání pravila : Jen pomalu , já to nemám ráda . Nějaký vojín dal Čendovi obrovskou facku a ten mu ji vrátil a vojín pravil :

Tak ty se pereš ?



Dobře ! a dal mu zase jednu facku a ještě obrovštější , ale Čenda se vyzná , pročež mu dal dvě facky rychle za sebou a vojín brečel : Počkej , ty votroku , až půjdeš kolem našich , tatínek ti dá ! a utíkal . Mne popadl indický kostelník za límec a táhl mne ke dveřím a pravil : Ty pohane , ty uličníku , ty povstalče , ty zbrojnoši římský , teď půjdeš se mnou na obec , ale já jsem se mu vysmekl a pravil jsem :



Nechte si to , jo ? Já vám taky nic nedělám , on však porád křičel , že musím na tu obec , jelikož dávám špatný příklad a jsem černá ovce mezi bílými , a já jsem pravil : Náhodou jste ještě černější ovce , a on pravil : Podívejte se na něho , on má ještě hubu , a strčil do mě a já jsem pravil : Strkejte si do své



babičky ,



dědku plesnivý , a on pravil , že to není ode mě žádné chování v chrámu Páně , a honil

mne sem i tam . Viděl jsem , jak Éda Kemlink seděl jednomu generálovi na prsou a kroutil mu vší silou nos a ten generál těžce oddychoval a křičel : „Lidičky , kde jste kdo ! Pomoc ! Ten raubíř by jednoho zmrzačil ! , a když jsem běžel kolem , tak jsem k němu pravil : Jste si sám tím vinen , proč nás nenecháte bejt ? a generál odvětil hrdě : Kroutíš ty mně nos , nebo mně ho kroutí někdo jiný ? Tak vidíš a koukej mazat , než něco popadnu ! Chtěl jsem mu na to něco odvětit , jenomže kostelník mne honil . PDF created with pdfFactory trial version www .pdffactory .com



A ten křik a ten rámus byl čím dál větší , cucky lítaly na všecky strany a byla to děsná

mela . Všichni hoši potom říkali , že to byla nejkrásnější pranice vůbec . A jako by toho bylo ještě málo - zástup opic vnikl do chrámu a účastnil se rvačky . V tom chumlu jsem zpozoroval , jak Jumbo praštil chobotem maharadžova slona přes hřbet a pravil : Na tebe , holomku , mám už

dávno žízeň , a maharadžův slon , divoce se zachechtav praštil zase Jumba chobotem přes hřbet a vece : Ty nácku jeden , já tě tak zmaluju , že uslyšíš andělíčky zpívat , a tak se horlivě potýkali .



Veliký tygr , trochu už postarší , byl skokem uvnitř a smál se : Tohle jest mi pěkné

vyražení , jsem zvědav , kdo si to se mnou rozdá . Sotva to dořekl , již mu skočil jiný tygr na záda a oni se váleli po koberci a strašlivě řvali . Připletla se do toho chumlu krajta tygrovitá a praštila ocasem jednoho ministra . Bylo to jako bejkovcem přes záda , pročež ministr ukrutně zaječel , popadl levorvér a střelil hada do břicha a had křičel žalostným hlasem : Pánové , on mne načisto , ale načisto zavraždil a já



jsem ho jenom trošku pohladil .



Ono se to rvalo všecko , venku před chrámem se prali lidi , koně i krávy , prali se psi i

ptáčkové na stromech , i motýli na zahradě a mouchy v kuchyni , a každý dělal , co mohl . A když

to bylo v nejlepším , tak paní maharání pravila vysokým hlasem , že to musil každý slyšet : Co se panstvo perete ? Já se vám divím . Vždyť vším je vinen ten kluk Bajzův , ten je všeho původa a nikoho nenechá bejt . A pan maharadža odvětil hlubokým hlasem : To je prauda praudoucí , pročež vzhůru na něho ! A rázem ustala rvačka a všecko , lidi , šlechtici , kluci , dobytek , panstvo , kněz i kostelník , ano i princezna se řítili na mě , jako bysem já za všecko mohl a já jsem přece nic nedělal a ještě jsem jiné napomínal k slušnosti a teď to bylo všecko na mně . Potýkal jsem se udatně , ale co to bylo všecko platné , když jich byla přesila , všichni byli najednou proti mně , tak jsem chtěl utéci , ale ono to vůbec nešlo , nohy mne nechtěly poslouchat , jako by patřily cizímu , a já jsem začal křičet : Ať mě nechají , když jim nic nedělám ! Oni sami začali , já jsem si hleděl svého a teď je všecko na mně ! a řval jsem , čím dál tím více , až jsem zpozoroval , že mne tatínek drží za rameno a praví  : Tak už dost a konec , my jsme u tebe a neboj se .



Když jsem uviděl tatínka , tak jsem se upokojil , jelikož tatínek je ze všech nejsilnější a

každého přemůže , takovou jim dá , no , uvidíte ! a maminka pravila jemným hlasem : Ale , ale , Petinko , kdo bude takhle vyvádět ? A já jsem ještě trochu brečel , ale ne moc a pravil jsem vyčítavě Vy jste si šli pryč



jakoby nic a nechali jste mne tam samotného , abysem se pral se všemi , a byl u mne taky pan doktor a ten pravil : Nonono , junáku ! a já jsem pravil zamračeně : Nejsem u vás žádný junák a nechte si to ! Jelikož jsem měl podezření , že pan doktor také patří mezi nepřátele , mně porád připomínal toho generála , co mu Éda Kemlink kroutil nos . Pročež jsem pravil : Můžete být rád , že vám nos ještě drží , čemuž se pan doktor zasmál silným hlasem : Hohoho !



Potom se pan doktor podíval na teploměr , zavřel svůj kufříček a pravil : Nyní jsme z

nejhoršího venku , hlavní věc jest klid , jenom klid a porád klid , a podal našim ruku a ještě pravil :

Jsem váš



nejuctivější sluha .



PDF created with pdfFactory trial version www .pdffactory .com



Co asi dělá pan maharadža s paní maharání a co ta princezna ? Co dělá krejčí Brabec s

paní Brabcovou , co ti hadi , tygři , sloni , opice a ostatní domorodcové ? A jestlipak má Jumbo ještě tu hezkou červenou čepičku a pamatuje se na toho , kdo mu ji koupil ? A co Indie ? Je vůbec nějaká Indie , či se vyskytuje jenom v atlasu ?



Nechci se ptát našich , protože oni hned hartusí a chtějí , abych moc nemluvil a bral tu

nedobrou meducínu . Ještě jsem si myslil , že bych snad o tom mohl mluvit s Kristýnou , ale jen jsem řekl : Indie , už se začala chechtat , pročež jsem jí pravil : Ty Rampepurdo rampepurďácká , ze všech nejrampepurdovatější !



Celé noci spím jako špalek a nic se mně nezdá . Tuhle mně Kristýna půjčila zrcátko a já

jsem se divil , že mám obličej docela malilinký jako panenka , co patří naší Mančince . Všichni říkají , že jsem byl velice nemocen , a náš Ladislav poslal psaní , ve kterém bylo napsáno :

Doufám , že milý bratr Petr nabude s boží pomocí vbrzku ztraceného zdraví a ještě jednou Vás všecky srdečně zdraví Váš věrný



syn Ladislav .



Dnes byli u mě návštěvou hoši , co s nimi chodím , jelikož pan doktor dovolil , že už můžou

přijít , tak oni přišli . Stáli kolem postele a byli čtyři a se mnou jich bylo pět . Byl mezi nimi také Pepek Zilvar a já



bysem se ho rád byl otázal , jestli se doopravdicky oženil nebo co s ním je , ale on nic

nemluvil , asi se mu nechtělo před ostatními . A hoši mně vypravovali řeči , co je nového . Pravili , že máme nového pana učitele , on je ještě strašlivě mladý , pročež se mu říká učitelský spomocník , ale zato umí strašně rychle utíkat a hraje levé křídlo za S . K . Ctibor . Při posledním mistráku se utrhl a dal sám tři kusy , jeden z nich volejem .



A ještě pravili , že když jsem onemocněl , tak se musilo všecko vybílit a tři dny nebyla

škola , z čehož



byla mezi žactvem ukrutná radost a veselí .



Tázal jsem se jich : Jestlipak , kluci , jste mně za to vděčni ? A oni odvětili , že každý mne chválí a praví , že jsem pašák , jelikož mám spálu , což jest povedená věc a já jsem na to velice hrdý . Ale porád mne to trápí , jak to bylo s tou Indií , a z hlavy mně to nejde . Proto jsem si umínil , že hochy vyzkouším . Jestli se podřeknou , tak je to dobré , když ne , tak nic .



A tak , když byli tuhle zase u mě , znenadání jsem vybafl silným hlasem : Indie ? a pozoroval jsem je lstivým zrakem , co bude .



A hoši odvětili jednohlasně silným hlasem : Indie !



Znovu jsem se na ně zadíval lstivým zrakem a otázal jsem se ještě silnějším hlasem :

Kalkuta ? A oni sborem odvětili silným hlasem  : Kalkuta !



Opět jsem se na ně zadíval lstivým zrakem a najednou jsem se otázal : Maharadža ? Oni však odvětili ještě silnějším hlasem : Maharadža ! a Bejval pravil , že tohle jest vlastně primovní hra , kterou nazval hrou v Indii , a že bysme ji mohli často hrát , a já jsem pravil :

To bysme mohli , jelikož všichni dobře víme , jaká ta Indie jest , a při tom jsem se na ně díval lstivým zrakem , co tomu řeknou , jestli se konečně prozradí . Ale hoši neřekli nic , jenom Éda Kemlink pravil : To se vr ! Tak už jsem se neudržel a přímo jsem se zeptal Pepka Zilvarového , co mu řekl tatínek , když se oženil . Pepek se děsně zasmál a pravil : Jdi , ty votroku ! a ostatní hoši se taky smáli a Čenda Jirsák se divil , kde ty nápady beru . A já jsem jim pravil , ať si jdou domů , že se mi chce spát , a oni šli a pravili :



Tak nazdar !



A dlouho jsem byl mrzutý , že nemůžu přijít na kloub tomu , jak to s tou Indií bylo , a

strašně mně



bylo Líto , že by z těch podivuhodných dobrodružství nemělo být nic , že by to mělo být

jenom mámení a přelud . I hrozně jsem tesknil po Indii , kde jest všecko krásné , nejkrásnější ze všeho na světě . Doufal jsem , že aspoň na noc mě přijde Indie opět navštívit , ale ona nedala o sobě vědět . A já jsem si porád nemohl v hlavě srovnat : Bylo , bylo a najednou není nic ?



A když přišla jednou ke mně Eva Svobodová , tak jsem přímo na ni uhodil : Evo , ty jseš přece chytrá



holka ?



To jsem , odvětila ona .



Pamatuješ se teda na tu veselku v Indii ? Jakou veselku ? divila se .



No , přece - jak se ženil Pepek Zilvar s královskou princeznou .



Eva otevřela svoje modrá vočadla na celé kolo .



Pepek Zilvar ? S královskou princeznou ? No , ne !



PDF created with pdfFactory trial version www .pdffactory .com



Evo , pravil jsem důtklivým hlasem , vzpomeň si , jaks sama povídala , že princezna má šaty z těžkého atlasu a vlečku dva metry čtyřicet .



Šaty z těžkého atlasu ? A říkáš , že měla vlečku dva metry čtyřicet ? To musila být krásná veselka . A bylo tam hodně lidí ? A co družičky ? Co měly na sobě , povídej ! A hudba byla a zpěv ?

A měla nevěsta věneček ? A jaké to bylo , když si před oltářem řekli své neodvolatelné ‚ano‘ ?

Plakala nevěsta hodně ? Tak povídej , člověče !



Co bych povídal ? Víš všecko zrovna tak dobře jako já . Byli jsme tam spolu . Jen si

vzpomeň . Eva chvíli přemýšlela a pak smutně zavrtěla hlavou .

Nic nevím , pravila . Nikde jsem nebyla . Z domova jsem paty nevytáhla . Škoda . Indická veselka - to musí být něco báchorečného .

Když Eva odešla , tak jsem se podíval na své nohy . Mám nohy vrabčí . Zkoušel jsem se

projít po pokoji , ale nesvedl jsem to . Bylo mně dusno a hlava se mně točila . Myslím si , že bych nepřemohl ani Vendu Štěpánkového : Ale já brzy okřeju a zesílím a pak se každému postavím .

Na dalekých toulkách
   Vladimír Kříž
Znění tohoto textu vychází z díla Na dalekých toulkách tak , jak bylo vydáno nakladatelstvím Astera G v Jihlavě v roce 1998 . Pro potřeby vydání Městské knihovny v Praze byl text redakčně zpracován .
   Text díla ( Vladimír Kříž: Na dalekých toulkách ) , publikovaného Městskou knihovnou v Praze , je vázán autorskými právy a jeho použití je definováno Autorským zákonem č . 121/2000 Sb .

   Vydání ( obálka , upoutávka , citační stránka a grafická úprava ) , jehož autorem je Městská knihovna v Praze , podléhá licenci Creative Commons Uveďte autora-Nevyužívejte dílo komerčně-Zachovejte licenci 3 .0 Česko .
Reportáže z cest , jak vyšly v letech 1989–98 v časopisech:
 Lidé a země ( Praha ) , Reportér ( Švýcarsko ) , Západ ( Kanada ) ,

Český dialog ( Praha ) , Rovnost ( Brno ) , Facta ( Jihlava ) a ročenky Cesty , které vydává Klub cestovatelů Globe ( Prosiměřice , ČR )





Věnuji všem těm doma , které mám rád .

   Teprve když člověk začne dělat alespoň částečnou bilanci svých dosavadních toulek světem , přijde na to , jak je ten lidský život vlastně krátký . Co z dávných přání a plánů , které kdysi měl , vůbec nesplnil , kam se v tom světě širém nepodíval a kam už se možná nikdy nedostane .

   V Guatemale , kam už jsem měl vyřízenou letenku , začali náhle podivně bláznit a vraždit turisty – cestu jsem musel odložit . Některé z těch putování jsem odsunul po dlouhém zvažování důležitosti a mého zájmu . A tak dosud čeká Aljaška , dávno promyšlená a procestovaná po mapě , v prospektech a jízdních řádech . A také sochy dávných tajemných obyvatel Velikonočního ostrova . A Robinsonova jeskyně , o které mi vyprávěl přítel Eduard Ingriš . I mexické Palenque s reliéfem boha , o němž tvrdí pan Däniken , že se jedná o podobu dávného vesmírného návštěvníka naší Země . Mohu se ale už teď utěšovat tím , že jsem splnil přesto mnohé z mých snů a uspokojil dávné cestovatelské touhy . Jednou z nejoblíbenějších knih mého dětství a mládí byl totiž zeměpisný atlas . Nad jeho stránkami jsem procestoval celý svět , přestavoval si hory , řeky , pralesy a domorodce , o jakých jsem četl v cestopisech pánů Bauma , Pařízka , Elstnera . A těch mých nejmilejších – Hanzelky a Zikmunda .

   Přál jsem si vidět jednou ta místa na vlastní oči . A tak jsem náhle stanul nad vodopády Iguazú – právě tam , kde kdysi s kamerami stáli moji hrdinové cestovatelé . Putoval jsem k domorodcům na Fidži , kteří jako by z oka vypadli lidojedům , tančícím na pobřeží ostrova Robinsona Crusoe . Plavil jsem se v ponorce mezi ostrovy Maui a Lanai na Havaji a pozoroval barevné ryby jako ve Verneových knihách . A pak jsem se za těmi korálovými rybami potápěl u korálových útesů kdesi daleko od břehů Austrálie , kde na dosah ruky připlula obrovská ryba s jemnými kresbami po šupinatém těle , aby si mne prohlédla , a odplula kamsi do hlubin . Při těch dalekých toulkách jsem přišel na to , že nikde není konec světa . Ani tam , kde by zdánlivě měl být . Kde už není nic , jen konec pevniny a moře . Tak jako tam kdesi v kopcích na ostrově Molokai , kde v nevelké osadě žije pár umělců a kde jsem našel na okraji dřevěnou chajdu , velikostí podobnou dřevěnému záchodku z našich vesnic . A v té boudě se náhle otevřela dvířka a usměvavá snědá Havajka mě vítala na nejmenší poštovní stanici ostrovů .

   Moje budoucí knížka se bude jmenovat Nikde není konec světa . V ní najdete mnohem víc . Hlavně rozhovory s lidmi , které jsem na těch cestách světem potkal . Karla Kryla , Bohumila Hrabala , Josefa Škvoreckého a Zdenu Salivarovou-Škvoreckou , Jožku Pejskara , Waldemara a Olgu Matuškovy , Jana Vyčítala , Jana Beneše a mnohé další . Naposled režiséra Juraje Jakubiska a jeho paní Deanu…

   V knížce , kterou teď budete číst , jsou jen střípky z mých cest , jak jsem chtěl čtenářům novin a časopisů přiblížit pár hezkých míst z mých toulek světem , které mě nějak zvlášť zaujaly . A snad je také inspirovat pro jejich budoucí cesty . Žádné mapky v knize nenajdete . Záměrně . Pokud si totiž laskavý čtenář chce najít místo , o kterém píši , ať vezme do rukou svůj zeměpisný atlas , hledá a nechá se unášet představami .

   Pro mne i pro vás bych si přál , aby ještě i to budoucí tisíciletí bylo „dobré pro Járu Cimrmana“ , aby přálo lidskosti a slušnosti , lidským cestám a touhám po nepoznaném , tak jak jsem si je ve jménech budoucích navštívených zemí vypsal kdysi tužkou na vnitřní stránku mého atlasu světa…

   Aby , jak mi popřál Juraj Jakubisko , mé neobyčejné cesty skončily jednou v zázračné době , ve kterou už ani nevěříme .

   Dr . Vladimír Kříž

San Francisco 1998





Život s hudbou a dobrodružstvím


   Sjel jsem z hor Sierry Nevady úzkou silnicí a pak kolem jezera a lesy do údolí a města South Lake Tahoe , které bývá v zimě oblíbeným cílem lyžařů . A po chvíli jsem dojel k rozlehlému dřevěnému domu , na jehož prahu mě uvítal usměvavý štíhlý muž s bohatými kučerami prošedivělých vlasů . A štěkot několika jezevčíků , oblíbených psů jeho mládí .

   Čím vším už byl ve svém životě Eduard Ingriš ? Hudebním skladatelem , zpěvákem a hercem , dirigentem , textařem , kameramanem i filmovým poradcem nejznámějších společností světa , učitelem hudby , ladičem pian , předváděčem elektrických rejnoků . Ale také známým cestovatelem a mořeplavcem , jehož jméno oběhlo svět na stránkách novin i ve vysíláních televize a rozhlasu a bylo zaznamenáno v encyklopediích . S úctou k odvaze E . Ingriše se ve světě psalo o jeho cestách přes Pacifik na vorech Kantuta I a Kantuta II z Peru do Polynésie . I v Československu , které opustil v roce 1947 , byly publikovány materiály o jeho výpravách . Několik listů mu bylo věnováno i v knize Na vlnách moří a oceánů , která vyšla nedávno v Praze . Své uznání jeho celoživotním toulkám vyjádřil Klub čs . trampů seniorů jmenováním E . Ingriše čestným členem . Vždyť dodnes s oblibou zpívají staří i mladí jeho Niagaru a mnohé další populární trampské písničky , které vznikaly v době největší skladatelovy tvůrčí slávy v jeho milované chatě na Svatojánských proudech .

   Domácí prameny z pochopitelných důvodů mlčí o důvodech odchodu z vlasti i o životě v exilu , v němž skladatele a cestovatele provázela jeho dlouholetá životní družka , výborná zpěvačka , paní Nina Ingrišová . Málokterý návštěvník města South Lake Tahoe v Kalifornii mine její Health Food Store – obchod s vůní čajů z bylin a dálek . Je vyzdoben množstvím zvětšenin originálních fotografií z cest Eduarda Ingriše ( nechybí mezi nimi ani společná fotografie s přítelem Ernestem Hemingwayem z natáčení filmu Stařec a moře ) , ozdob i zbraní indiánů od Amazonky a model balzového voru Kantuta . Ale hlavní „archív“ jsem našel v domě Ingrišových , kde jsou na stěnách rozvěšeny památky na dobrodružné cesty a výzkumy z konce čtyřicátých a padesátých let v Brazílii a Peru . Bylo tam také plno gramodesek s hudbou a písněmi , které dojímaly naše prarodiče a rodiče v Československu dvacátých a třicátých let . Jak to vlastně všechno začalo ? Pan Ingriš ochotně odpovídal na mé otázky .

   „Lásku k hudbě a zpěvu jsme měli v rodině , protože otec byl hudebníkem a matka hrála také na piano . Můj otec byl železničář , proto se rodina často stěhovala . Po mém narození ve Zlonicích rodiče změnili bydliště 36krát . Moji přátelé pak tvrdili , že jsem právě tu velkou lásku k cestování získal snad už tehdy jako nemluvně , když jsem pod okny nádražních bytů slyšel projíždět vlaky . V deseti letech jsem byl přijat do kláštera sv . Markéty v Břevnově jako vokalista do sboru . V tehdejší době to byl velký úspěch , protože výběr byl velmi přísný a talentovaných bylo málo . Ten , kdo byl přijat , si mohl vydělávat svým zpěvem na klášterní pobyt , stravu a školné . V břevnovském klášteře jsem strávil tři roky . Pak jsem začal jezdit do Prahy-Libně do reálného gymnázia . Moje studentská léta byla ve znamení divadla . S přítelem Jindrou Lukasem , mým pozdějším libretistou , jsme se pokoušeli hrát loutkové divadlo . Já začal v té době psát první písně a operety . V poválečném období se rozrůstala divadla a kabarety jako houby po dešti . Scházelo mi ještě několik let do dvacítky , ale to mi nevadilo , abych nepůsobil v různých spolcích jako pianista , herec , režisér , dirigent a skladatel . Koncertoval jsem na uměleckých besedách , zábavách , slavnostech , hrál a zpíval ve zpěvohrách a mnoha operetách . V té době jsem napsal operetu Inzerát ( Romantická paní ) , která měla premiéru v roce 1925 ve Vysočanech v divadle Komenský , hned nato další operetu Praha u moře , která byla hrána ještě ve 30 . letech v Praze a v Chicagu v USA . A mezitím písně , taneční i trampské . V té době jsem totiž už také naplno trampoval . Naučil jsem se vařit a tábořit v přírodě – to všechno se mi později hodilo v lesích Amazonky .

   Ale především jsem ještě studoval . Dal jsem se zapsat na přírodovědeckou fakultu na Slovanech v Praze . V druhé polovině té budovy byla konzervatoř . Tam jsem po roce dezertoval , což zavinilo částečně lákadlo hudby , ale hlavně hezká děvčata z konzervatoře . A jejich profesor Adolf Cmíral , který mne přemluvil , abych přestoupil . Rodičům jsem se k tomu ještě dlouho nepřiznal , takže se domnívali , že studuji přírodní vědy .

   V polovině dvacátých let jsem se rozhodoval mezi kariérou učitele hudby a zpěvu a nejistým povoláním hudebního kumštýře . Rozhodl jsem se pro prkna , která znamenají svět a přijal místo hlavního tenora v divadle J . Snížka na Slupi . Později jsem se stal i kapelníkem , dirigentem a skladatelem . Mé operety a revuální komedie byly na repertoáru mnoha pražských divadel . Během dvaceti let jsem napsal šedesát operet , jednu operu , symfonii a více než šest set písniček , z nichž mnohé se zpívají dodnes , doma i za hranicemi . Mnozí čtenáři pamětníci si jistě vzpomenou na hudební hry a revue Lumpácivagabundus , Trampské milování nebo úspěšnou revui Rozmarné zrcadlo , písně Když odejde děvče , Niagara , Kytara a ty , Slib mi , že nebudeš plakat a mnohé další . Z tohoto šťastného období se datovalo také přátelství s mnoha tehdejšími známými osobnostmi hudebního života: Járou Kohoutem , Karlem Hašlerem , Ferencem Futuristou , Voskovcem a Werichem , Jaroslavem Ježkem , Rudolfem Frimlem , R . A . Dvorským a mnoha dalšími .

   K hudební činnosti se přidala i další láska – film . Už v roce 1924 jsem si koupil kameru Pathé na 9 ,5mm film s perforací uprostřed . Pak jsem se zapsal v Praze do ‚filmové školy‘ režiséra Binovce , kde jsem se naučil základům filmování i filmového herectví . Přesedlal jsem na 16mm film a začal jsem sám točit . Byly to hlavně trampské filmy – Dva na trampu a Rok na osadě . Poslední můj zážitek s filmem v Československu nebyl příliš veselý – byl jsem povolán v roce 1946 , abych natočil popravu K . H . Franka . Ten film dnes v mém archívu chybí . Kopie byla po mém odchodu za hranice v roce 1947 zabavena policií .

   Ke konečnému rozhodnutí odejít do exilu přispělo shromáždění hudebních skladatelů , na které nás svolali na sklonku roku 1947 . Hlavním řečníkem byl jakýsi komunistický propagátor , který nám na gramofonu přehrál několik ruských pochodů . Ve své nabubřelé řeči se netajil tím , že se komunisté už brzy chopí moci – a pak prý bude konec s veškerou ‚měšťáckou hudbou‘ . A od nás skladatelů se očekává poslušnost a tvorba podobné revoluční hudby . Pro jinou nebude v nové společnosti místo . Byli jsme zdrceni a znechuceni . Začal jsem si brzy po té události vyřizovat cestovní pas a víza do Brazílie . Proč právě tam ? Lákaly mne exotické dálky . Doufal jsem , že se mi podaří navštívit místa , o kterých psal ve svých knihách můj oblíbený spisovatel Jan Havlasa . A to se mi také později opravdu podařilo , včetně setkání s Havlasou . Odjel jsem doslova za pět minut dvanáct .“

   Eduard Ingriš odjel lodí do Brazílie , kde zakotvil nakrátko v Rio de Janeiru . Tam ho zastihla zpráva o komunistickém puči v Československu . Chtěl odejít do Peru . Protože mu bylo odepřeno povolení k cestě , vydal se tam ilegálně , lodí po Amazonce . Po mnoha útrapách se mu nakonec podařilo usadit se v Peru , kde se stal později dirigentem státního symfonického orchestru . Napsal tam hudbu k několika známým filmům ( hudba z filmu Arturo na motivy peruánských lidových písní byla vydána na gramodesce ) . Za své umělecké působení získal peruánské státní občanství . Stal se tehdy přítelem herečky Pilar Palette , pozdější manželky Johna Wayna – také jejího budoucího muže . V Peru lákala Ingriše divoká příroda , hory , prales , vodopády . Vydal se k pramenům Amazonky , mezi indiány , filmoval , fotografoval , zkoumal zapomenutá města Inků . A v Peru se také setkal se svým pozdějším přítelem Ernestem Hemingwayem .

   Spolupracoval při natáčení několika přírodopisných filmů s hollywoodskými společnostmi . Při jednom natáčení ho napadla puma; naštěstí se mu podařilo vyváznout s několika divoce vyhlížejícími škrábanci . Zatím však kdosi informoval veřejnost i novináře v Limě , že Ingriš zahynul . V novinách se objevily palcové titulky o tom , že český cestovatel a skladatel byl rozsápán divokou šelmou . Eduard Ingriš provedl malý žertík . Potají se vrátil do Limy a v klubu Masaryk vyslechl , schován za plentou , různé názory přátel .

   „Slyšel jsem , že jsem byl sice dobrý kamarád , že jsem nikdy nikoho nepodvedl ani neošidil , ale že jsem si své neštěstí a smrt zavinil sám , protože už jsem to dávno neměl v hlavě v pořádku . Na přetřes přišly všechny mé ztřeštěné kousky , jakých by se prý nedopustil ani malý kluk , natož muž v letech , a dokonce s vyšším vzděláním . Takové blbosti a hlouposti jako lézt do džunglí , kde jsou moskyti a malárie , hadi – to nedělají normální lidé , natož muzikanti ! Jedině blázen by toho byl schopný !

   Je těžké vylíčit , jaké bylo překvapení všech přítomných v okamžiku , kdy můj přítel Jarda , který to všechno zorganizoval , odhrnul plentu a já prohlásil: ‚Vy farizejové , zbabělci , penězožrouti – tak takhle se oceňuje kamarádství mrtvého ? Takhle se hodnotí práce na národa roli dědičné ?‘ A pak jsme mé ‚zmrtvýchvstání‘ pořádně oslavili .“

   V Peru se setkal Eduard Ingriš také s Thorem Heyerdahlem , který měl právě za sebou plavbu na voru Kon-Tiki do Polynésie .

   „Heyerdahl mi navrhl , abych vykonal podobnou cestu na voru , abych podpořil jeho teorii o osídlení ostrovů Polynésie Inky . Jeho plavbu začali totiž někteří prohlašovat za náhodný úspěch . Souhlasil jsem – a dostal jsem od něho 600 dolarů , za které jsem dal postavit vor . Zničila ho v přístavu bouře , ale to už jsem nechtěl a nemohl ustoupit . Tak jsem stavbu dalšího balzového voru financoval sám . Nazval jsem ho Kantuta podle posvátné květiny Inků .“

   První plavba nedopadla podle očekávání . Vor se dostal v Pacifiku do gigantického víru a Ingriš a jeho přátelé byli po několikatýdenní bezvýsledné plavbě zachráněni válečnou lodí . Ale novodobý mořeplavec se nevzdal a v roce 1959 se vydal na další plavbu na voru Kantuta II . 11 . srpna téhož roku dorazil kapitán voru se svým přítelem Joaquinem Guerrerem ( když je předtím dva jejich spolucestující opustili u jednoho z atolů i se zbytkem zásob a vody ) k ostrovu Matahiva . Jméno Eduarda Ingriše , prvního českého mořeplavce , který přeplul na voru Pacifik , se rozletělo do světa a zaplnilo první stránky novin . Dvakrát o něm psal obsáhle časopis Life . A šťastní Peruánci zařadili svého „seňora Eduarda“ do učebnic dějepisu mezi slavné objevitele a mořeplavce . Ani tisk v Československu Ingrišovu plavbu nezamlčel . Velký zájem byl také o barevné filmy , které natočil při plavbě .

   „V Peru jsem zažil mnoho zajímavých příhod . Jeden čas jsem tam pracoval pro milionářku Anitu Fernandini , která financovala některé mé cesty do hor; angažovala mne pro peruánský rozhlas . A inspirovala mne k tomu , že jsem pak objevil a ‚vrátil světu‘ slavného zpěváka José Mojicu . To byl svého času snad druhý největší zpěvák po Carusovi ( byl jeho přítelem ) , velký tenor Ameriky . V době své největší slávy se náhle ztratil ze světa , odešel kamsi do ústraní , nikdo nevěděl kam . Podařilo se mi vypátrat , že Mojica žije v klášteře v Cuzku . Zajel jsem za ním a přemluvil ho ke koncertu , který se pak konal v Limě . Stali jsme se dobrými přáteli .“

   V roce 1962 odjel Eduard Ingriš do Mexika , kde filmoval svoji operetu Kolombína , pak do USA . Spolu se svou ženou Ninou po léta přednášel o svých cestách , koncertoval , sestavoval filmy z cest , skládal a aranžoval své opery . A protože financí se vždy spíše nedostávalo , vrátil se po dlouhých letech k vyučování hudby . Se zájmem jsem si prohlížel zvláštní nástroj , který visel na čestném místě nad jeho klavírem .

   „To je klíč k ladění pian , toho si velice vážím . Zachránil mne , tam v Brazílii a ze začátku v Peru , několikrát od hladu . Lidé tam většinou měli své klavíry velice rozladěné , a tak jsem si často vydělal na živobytí . Ale přes všechny ty útrapy a starosti s existencí – tam na jihu jsem byl šťastný , tam na Amazonce , mezi indiány , mezi lidmi , kde přátelství cenili nade vše .“

   A pak Eduard Ingriš usedl ke klavíru a začal hrát své staré a oblíbené skladby .



   S Eduardem Ingrišem ( vpravo ) v San Francisku





Za krásami Kalifornie


   Mnozí Američané i cizinci o Kalifornii právem tvrdí , že je nejkrásnějším a nejzajímavějším státem USA . A také nejbohatším , předčí ji snad jen Aljaška . Po mnoha letech , strávených v kalifornském San Francisku , mohu tato tvrzení potvrdit a podpořit i vlastními zkušenostmi z cest po této zemi , oplývající nejrozmanitějšími krásami , turistickými lákadly . Mnoha písněmi opěvované San Francisco leží na peninsule – poloostrově , takže ve všech ročních obdobích přetrvává příznivé klima . Američané o něm říkají , že má „vlastní klimatizaci“ . Je to město věčného jara a podzimu , protože v létě je mírně ochlazováno větrem z Tichého oceánu , takže vnitrozemská horka se mu vyhýbají a jemná mlha v letních měsících lehce kryje město před nemilosrdnými vedry . Letní teploty v San Francisku málokdy překročí 25 stupňů , zatímco podzim tu bývá dlouho teplý a bezmračný , s pohlednicově modrou oblohou . Teplota v zimě neklesá pod plus 10 stupňů Celsia , spíše dosahuje 15 i více stupňů . Stalo se mi , když jsem se vrátil jednoho roku z Evropy , že o Štědrém dnu tu bylo právě 20 °C a já jsem se před štědrovečerní večeří mohl opalovat na ploché střeše domu .

   Konec roku v San Francisku ovšem má všechny náležitosti jako v Evropě . Na jednom z náměstí stojí zlacenými řetězy a barevnými ozdobami vystrojená borovice . Je ovšem obklopená palmami a magnoliemi rostoucími v parku , zatímco kolem ve výkladních skříních obchodních domů se pohybují v betlémech , posypaných umělým sněhem , za zvuku varhan velké figuríny . Konec roku je pak slaven ohňostroji , nejen těmi oficiálními , vypalovanými nad zálivem Tichého oceánu , ale i ze dvorů domů a nad střechami . Domy jsou barevné , připomínají růžovými , žlutými , modrými malbami a řezbami velký betlém . Stavějí se ze dřeva , a tak dobře odolávají zemětřesením , která Kalifornii často sužují . Ovšem proti ohni jsou méně odolné , a tak bývá často slyšet kvílení hasičských sirén .

   V městě samém i v okolí kolem zálivu San Franciska žije několik tisíc Čechů a Moravanů , kteří na rozdíl od ruských Židů , Číňanů či Japonců nikdy nevytvořili uzavřené kolonie . Jsou rozptýleni , ale vědí o sobě a navštěvují se . Už více než 30 let existuje v městě Palo Alto jižně od San Franciska Slovanské knihkupectví , jehož majitelkou je napůl Češka a napůl Polka , paní Irena Szwede . Dostanou se zde koupit novinky českých i slovenských nakladatelství , knihy srbské , bulharské i ruské , součástí obchodu je i rozsáhlý antikvariát , ve kterém můžete objevit knihy dávno rozebrané i malé skvosty . Když jsem hovořil s paní Szwede , vyprávěla mi o tom , jak sem chodí pro české knihy američtí studenti zdejší univerzity , kde se vyučuje s jinými slovanskými jazyky také čeština . V knihkupectví paní Ireny Szwede jsou k dostání pro americké zájemce o naši vlast i barevné fotografické publikace , mapy , průvodce . A také literatura exilových českých nakladatelství , jako je například nakladatelství Obzor v San Francisku , Reninger v Palo Altu , Škvoreckých .

   Knihkupectví paní Ireny je samozřejmě místem setkání Čechů a Moravanů z celého okolí . Jsou to ti , kteří jsou a zůstávají – ales­poň ve svých srdcích a myslích – občany České republiky , čtou českou literaturu a časopisy a zlobí je , že jako vzdálení občané své země nemohou volit , potýkají se s „nepřekonatelnými“ problémy s dvojím občanstvím . Přesto se snaží i své děti vychovávat jako Čechy či Moravany , posílají je na prázdniny do staré vlasti a pečlivě sledují dění doma . Mají k tomu dobré možnosti . Snad téměř každý z nich si předplácí a čte Československý týdeník , noviny , které vycházejí v New Yorku a velmi podrobně a zasvěceně informují o dění v České republice , o politice i kultuře . Znepokojuje je aktivita komunistů doma , nedokáží pochopit , jak je možné , že několik let po revoluci při svých návratech domů narážejí na nejrůznějších místech na funkcionáře , kteří je kdysi vyháněli z domova . Snad právě proto se mnozí z nich neodhodlávají vrátit natrvalo a setrvávají tam , kde si už zvykli , kde je přijali a kde zapustili za ta léta nové kořeny . Oblíbený je časopis Západ , který pro exil po léta vycházel v Kanadě a mezi jehož vydavatele patřil například i Josef Škvorecký . Dnes ho nahrazuje Český dialog z Prahy a v domácnostech filmy z videokazet kanadsko-české firmy Video El Canada . A tak ten , kdo má zájem , může žít na západě Ameriky téměř tak , jako by byl v českých zemích . A dostane-li chuť na česká jídla a nápoje , je tu česká hospoda Srdce Evropy v San Francisku . A v poslední době i česko-americký „saloon“ , zřízený na ulici Divisadero podnikavým mužem , původem kdesi od Hodonína , který ve své krčmě podává pravé bramboráky a k nim točený originální Budvar . Stále častěji ovšem přijíždějí turisté z České republiky , některé z našich cestovních kanceláří už rozšířily programy svých zájezdů do Spojených států také o „Divoký západ“ Ameriky – San Francisco , Hollywood a Grand Canyon .

   Samotná Kalifornie ovšem dokáže poskytnout těm , kteří hledají nevšední a krásné zážitky , prožitek z nedotčených koutů divoké přírody . Na jihu u mexických hranic je to Mohavská poušť s kaktusy , závějemi písku přes opuštěné silnice a stromy Joshua tree . Když jsem svého času projížděl těmito opuštěnými končinami , potkal jsem během dne jen jedno auto . Odměnou za cestu v dusném horku a pražícím slunci byly oázy datlových palem , mandarinek a pomerančovníků . Téměř vždy tu poutník najde stánky farmářů , prodávajících skoro za pakatel nádherné plody ze svých plantáží .

   Právě nedaleko těchto míst , v nevelkém městě Fallbrook , žije už dlouhá léta novinář a spisovatel Jožka Pejskar . Býval redaktorem Svobodné Evropy a napsal knihu o zajímavých a kuriózních způsobech emigrace Útěky přes železnou oponu ( vyšla po roce 1989 také v Praze ) . Pejskar je ale hlavně autorem několika výpravných publikací o významných českých a moravských pracovnících exilu Poslední pocta . Tak jako všichni krajané , kteří sem zavítají , byl jsem i já srdečně přivítán .

   Tomu , kdo hledá historické památky , nabízí Kalifornie 21 starých misií , které založili koncem 18 . a počátkem 19 . století španělští katoličtí misionáři . Jeden z nich , padre Junipero Serra , který pocházel z Mallorky , je pohřben v nejhezčí z nich , v Carmelu . Misie jsou rozesety v téměř pravidelných vzdálenostech jednodenního pěšího pochodu od San Diega na jihu až po Sonomu v severní části Kalifornie . Mají typický styl španělsko-mexických staveb , jak je známe z westernových filmů . V těch větších či opuštěnějších bývala i malá vojenská posádka na ochranu poutníků a mnichů . Dnes jsou zde muzea , kde může zájemce najít nejen památky na misionáře , ale také na mnohdy již dávno vyhubené indiány .

   Tomu , kdo má raději chladnější podnebí , nabízí severní Kalifornie horské svahy a údolí Sierry Nevady , kde může v zimě lyžovat v tak proslulých místech jako je například známé Squaw Valley , nebo se v létě kochat krásou horského jezera Tahoe , po kterém se turisté s oblibou projíždějí na kolesové parolodi Tahoe Queen , přivezené prý sem kdysi z Mississippi . A jen na dosah ruky , za hranicí v Nevadě , lákají budovy kasin k tomu , aby našinec zkusil štěstí v hazardních hrách – snad alespoň s drobnými mincemi v hracích automatech .

   Svůj typický svéráz divokého západu si dodnes udržují zlatokopecká města a osady – Coloma , Angels Camp , Nevada City , Jamestown . Právě v Jamestownu , ležícím na cestě do národního parku Yosemite , vypukla v roce 1986 novodobá zlatá horečka , když dělníci , hloubící na hlavní ulici kanalizaci , vykopali zlaté valounky . A tak znovu ožila dávná sláva zlatého dolování , která dala vzniknout novým zlatým dolům v horách Sierry a obnovila dávné zasypané štoly z 19 . století . Města od té doby zaznamenala nezvyklý rozkvět , nejen pro příval zlatokopů , kteří si od zdejších obchodníků nakupují potřebné nářadí – od klasických pánví k rýžování přes lopaty , krumpáče , potápěčské neoprenové obleky ( zlato se nachází leckdy pod hladinou jezírek a řek ) až po kolty a pušky , neboť i novodobé prospektorství je po čertech nebezpečné povolání .

   Když jsem přijel do osady Jamestown , přivítal mne vůdce zdejšího zlatokopeckého podnikání a majitel nejrozsáhlejších zlatonosných pozemků pan Ralph Shock , který už pochopil , že nejvíce vydělá na zájmu o novodobé zlatokopectví . Založil zde tradici zlatokopeckých expedic pro turisty , při kterých malou skupinku zájemců provází jeho zaměstnanci , profesionální a zkušení staří prospektoři . Rýžování zlata se odbývá na řece Woods Creek a účastníci platí majiteli poplatek od několika desítek do několika set dolarů – podle doby těžby . Za to mají možnost najít sami zlato třeba i v ceně tisíců dolarů ve valouncích či zlatinkách . Pan Shock mi ochotně umožnil zúčastnit se jedné z expedic jako host .

   V severní Kalifornii si přijdou na své také milovníci vína . Je tu rozsáhlé údolí Napa s množstvím vinic a vinných sklepů , kde můžete zcela zdarma ochutnávat lahodná kalifornská vína , proslulé Korbelovo šampaňské či brandy Christian Brothers . Nedoporučuje se absolvovat tuto trasu autem . Snad proto tady zavedli vinný expres , luxusně vybavený vlak , projíždějící pomalu vinicemi a zastavující na zajímavých místech s ochutnávkami a hostinami s pečeným masem a sýrem . Pro zvláště romanticky založené návštěvníky jsou určeny společnosti balónového létání , s nimiž můžete absolvovat hodinový let nad vinicemi za vedení zkušeného pilota , přičemž posádka balónu popíjí šampaňské a hoduje . Není to samozřejmě levné , ale zájemců je dostatek , zvláště mezi novomanželi a mladými dvojicemi .

   Jen pár kilometrů odtud v lázních Calistoga tryská ze země horký gejzír Old Faithfull , který jako jeden ze dvou na světě vyhání pravidelně za mohutných oblaků páry svou horkou vodu do výše dvou desítek metrů jednou za 50 minut . Tady už začíná krajina bývalých sopek a lávových polí , hlubokých lesů borovic a sekvojí , jezer a hor . A také divokého pobřeží rozeklaných skal , o které se tříští moře . V chladných vodách žijí Sea Lions , lvouni , které lze často pozorovat , jak se vyhřívají na skalních útesech v moři u San Franciska , podplouvají pod známým mostem Golden Gate a loudí odpadky ryb u restaurací v přístavu . Jsou vítanou atrakcí pro návštěvníky tohoto města . Také oni , stejně jako proslulé příkré ulice , palmy a kabelové tramvaje , „cable cars“ , už neodmyslitelně patří ke koloritu tohoto krásného města .





San Francisco koncem roku


   San Francisco , město , které milovníci dobrodružných filmů znají především jako kulisu k divokým honičkám aut v příkře svažitých ulicích , lemovaných palmami a pestře kvetoucími keři , bývá mnohdy označováno za nejkrásnější město Spojených států . Zásluhu na tom má jeho poloha na poloostrově v Tichém oceáně , nádherná architektura růžových a bílých viktoriánských domků , které jsou většinou dřevěné , aby lépe odolávaly zemětřesení i další faktory . San Francisco má také výborné podnebí . Léto je zde mírné , z oceánu vanou chladivé větry a jemná mlha chrání město před slunečním vedrem . V zimních měsících je tu naopak tepleji než ve vnitrozemí a teploty neklesají pod plus osm až deset stupňů Celsia . Kdybych žil od narození jen zde a nikdy nevytáhl paty z města , nepoznal bych nikdy sníh , neboť ve „Frisku“ nikdy nesněží . Jak říkají Američané , má toto město „vlastní klimatizaci“ .

   Jako snad ve všech koutech světa , i tady na březích Pacifiku , kde „lachtani dávají dobrou noc“ , se setkáte s Čechy a Moravany , kterých ve městech a obcích kolem zálivu San Franciska žije přes tři tisíce .

   Když jsem v roce 1985 přišel do tohoto města poprvé , překvapeně jsem zjistil , že tu jsou dokonce dvě české restaurace , kde vaří vynikající česká jídla , která navíc můžete zapíjet pravým plzeňským . Dnes už existuje jen jedna , s hezkým názvem „Srdce Evropy“ .

   Na rozdíl od jiných komunit nemají zdejší Češi ve zvyku žít pospolitě . A tak tu neexistují ucelené české čtvrti nebo vesnice , jako je tomu třeba na středozápadě Ameriky či v Chicagu . Přes vzdálenosti desítek kilometrů však ale sanfranciští usedlíci českého původu o sobě dobře vědí . Navštěvují se a scházejí na nejrůznějších místech . Většinou už však přejali americké zvyky , z nichž jedním je například pečlivá domluva každé schůzky či návštěvy předem . Každou neohlášenou návštěvu pokládají totiž Američané za vrchol společenského nevkusu až hrubosti .

   Mezi nejaktivnější české organizace v San Francisku patří bezpochyby místní Sokol , který ve svém domě v San Mateu pořádá kromě tanečních zábav i umělecká vystoupení , různé koncerty apod . Vystoupili zde například Waldemar a Olga Matuškovi , Eva Pilarová , Karel Kryl , Jan Vyčítal a další .

   Typickou ukázkou americké zábavy jsou podzimní svátky Halloween , jakási vzdálená obdoba našich Dušiček . Tahle má ale svůj prapůvod až v dobách pohanských . Halloween slaví i většina českých přesídlenců zejména kvůli dětem , kterým tento svátek přináší nejedno povyražení . Už dlouho před ním se v obchodech objevují kostýmy upírů , čarodějnic a dalších strašidel . V den Halloweenu , 31 . října , ale často i pár dní před a po , jsou vchody do domů a okna vyzdobeny velkými oranžovými dýněmi zvanými pumpkins . Ty se vevnitř vydlabou , vyříznou se oči a zubatá ústa , do kterých se vloží rozžatá svíčka – a děsivý efekt je hotov . V období Halloweenu potkáte docela běžně řidiče městských trolejbusů převlečené za upíry , pokladní či úřednice v bankách s přimalovanými knírky a srdíčky na tvářích atd . Je to den , kdy ve večerních hodinách raději nevycházím z domu . Halloween je totiž i svátkem nebezpečným , zneužívaným zločinci a blázny k vraždám a únosům . Z ulic a hospůdek do té doby poměrně poklidného města se stává doslova blázinec , v němž je dovoleno téměř vše .

   O to raději se našinec účastní třeba českých katolických bohoslužeb , které se v San Francisku konají vždy zhruba jednou za čtvrt roku . Přijíždí na ně kněz z misie v San Diegu , Msgre Petr Esterka . Nekonají se v kostele , ale v pronajatém sále jedné ze zdejších škol , které se k té příležitosti vyzdobí českou a americkou vlajkou . Na tyto bohoslužby přichází někdy až kolem dvou set účastníků , protože takové akce mají pro našince na „Divokém západě“ význam nejenom církevní . Lidé si po mši pohovoří , ochutnají české párky , bábovky a cukroví – výtěžek z prodeje takových věcí pomáhá akce financovat – a z českých novin a časopisů získávají i informace o tom , co se děje doma .

   Na podobné bohoslužbě jsem se před několika lety také poprvé sešel se zajímavým českým emigrantem – hudebním skladatelem , cestovatelem a mořeplavcem Eduardem Ingrišem , mimo jiné i autorem známé trampské písně Niagara . Později jsme se pak stali dobrými přáteli a strávili jsme spolu nejednu hezkou chvíli v domě Ingrišových v horách Sierry Nevady u jezera Tahoe . Eduard Ingriš zemřel v roce 1991 a jeho popel je uložen v památníku ve Zlonicích u Kladna . Jako mnozí další Češi se vrátil domů z dlouhých cest až po smrti . Patřil k lidem , kteří celý život vzpomínali na vlast a věnovali své úsilí i prostředky pro to , aby přispěli k návratu demokracie a svobody do naší republiky .

   Často se setkávám s názorem , že lidé , vzdálení od domova , zapomínají , protože nejsou dostatečně informováni o dění v domovině . To je mylný názor , alespoň pokud jde o Čechy kolem San Franciska . Ti pečlivě sledují každou zprávu , která o České republice do Ameriky pronikne , ať už z místních novin , nebo i českých tiskovin , které sem přicházejí a také se tu přímo tisknou . A z velké většiny se k lásce ke vzdálené vlasti a k nezapomnění snaží vychovávat i své děti .



   Park Yerba Buena Gardens v San Francisku





Cesta do Bodie


   První kilometry to nevypadá tak špatně . Uháníme po úzké asfaltové silnici , za zády necháváme Lee Vining a za ním celý horský masív Yosemitského národního parku . Blížíme se k slanému jezeru Mono , jehož hladina se , díky vysokému obsahu soli , leskne v paprscích dopoledního slunce téměř pohádkově . Teď v letních měsících má jezero poměrně nízký stav vody .

   „Na jaře jí tu bude dost , to byste se i vykoupali ,“ mávne rukou jeden ze starousedlíků , kterého potkáváme . V zimě prý napadne vždy dost sněhu , voda stéká i z blízkých hor Sierry Nevady . Přesto je ze starších fotografií i nákresů patrné , jak jezero rychle a neúprosně vysychá . Bizarní skalní útvary , skryté ještě nedávno pod vodou , jsou už dnes na suchém břehu . Možná , že za několik let bude na tomto místě jen poušť , jaká je všude kolem – pahorky složené ze sopečných popelů skrývající několik menších kráterů dávných sopek , a stejně suchá rovina , porostlá řídkými keři , do níž pálí slunce .

   Po několika kilometrech se asfaltová silnice náhle ztrácí . Vjíždíme do údolí rozbrázděného skalnatými roklinami . Silnice se teď změnila v hrbolatou , kamenitou pouštní cestu , s vyjetými stopami vozů . Musíme jet téměř krokem , protože kamení tluče o spodek auta . Terénní vůz , který předjíždí , nám na chvíli úplně znemožňuje jízdu , protože nás zahaluje oblaky prachu . Rychle zavíráme okénka – pouštní prach je velice jemný a pokrývá všechno , vniká do úst , do očí , do uší . V uzavřeném automobilu z nás za okamžik pot jen leje . Ale ani plně otevřená okénka při jízdě příliš nepomáhají . Vzduch se chvěje žárem a ofoukává jako horký fén . Po několika kilometrech přichází pouštní „roleta“ , po níž se snažíme jet rychle – a náš styl má úspěch . Auto jen letí po výčnělcích , kodrcání přestalo .

   Snad právě tudy , touto cestou , sem kdysi přijížděli havíři zlatých dolů , čínští obchodníci , řemeslníci , ztroskotanci , lidé toužící po zisku a snadném zbohatnutí . Sem do města Bodie , ležícího ještě na území Kalifornie , ale jen několik kilometrů od hranic Nevady v nehostinném pouštním údolí . Město kdysi svou pověstí patřilo k nejhorším na Divokém západě . Od roku 1859 , kdy zde prospektor Waterman S . Body objevil zlato a stal se zakladatelem nového zlatokopeckého „eldoráda“ , až téměř do konce století , kdy zlatá horečka doznívala , tu podle historických pramenů nebylo snad jediného dne , kdy by se v Bodie nestřílelo . Den , kdy při loupežích či vraždách zemřeli pouze dva z místních občanů , se označoval jako „mimořádně klidný“ . Seznámiv se s těmito fakty , vůbec se nedivím zápisu jedné dívky , která se chystala se svými rodiči k přestěhování do Bodie . Napsala do deníku: „Bože , loučím se s tebou , odcházím do Bodie !“ Její zoufale pravdivý výrok se stal známým na celém západě Ameriky .

   Dnes je bývalé obávané město zlatokopů už jenom ghost townem – opuštěným , neobývaným . Ne však tak docela . Od roku 1962 je Bodie státním historickým parkem , o jehož údržbu dbají příslušní strážci . A tak nás na konci prašné pouštní silnice čeká u vjezdu do města budka s půvabnou hlídačkou , vybírající nevelké vstupné . Dostáváme od ní plánek i podrobné prospekty s vyznačenou prohlídkovou trasou .

   Město , ležící v travnatém údolí a obklopené pahorky pouště , je poměrně rozlehlé . Vždyť v roce 1879 mělo přes deset tisíc obyvatel ! Procházím hlavní ulicí , lemovanou výstavnými dřevěnými patrovými domy , z nichž některé jsou přístupné . Kostel , škola . Okny vidíme lavice , starou mapu na stěně . Uvnitř domů se opravuje či mění jen velmi málo , vše se omezuje na nejnutnější údržbu . Zajímavé pozůstatky z domácností , potřeby všedního života lidí před sto lety , staré fotografie a archívní materiály jsou soustředěny v nevelkém muzeu – bývalé budově Havířských odborů ( Unie ) . Někdy se zdá , jako by obyvatelé těchto míst odešli právě teď – za výlohami kupeckých krámů lze vidět krabičky s lákavými obrázky a nápisy , váhy na zboží , šicí stroj . U benzínové pumpy s prostřílenou reklamní tabulí stojí starý nákladní vůz . Torzo jiného auta , už notně zrezivělé , zarůstá trávou poblíž několika osamělých a už nebezpečně se naklánějících dřevěných domů . Všechny mají zatlučené dveře , na nichž visí navíc mohutné zámky . Ale můžeme nakouknout dovnitř okny . Také tady zůstaly pohozené věci , jak je tu majitelé zanechali při odchodu . Torzo železné postele , skříň , umyvadlo , hadrová dětská panenka . Vše pokryté prachem mnoha let a leckde i papírovými tapetami , které se odlouply ze zdí . Odcházím raději k hasičské zbrojnici , kterou bych pokládal za stodolu , nebýt dřevěné věžičky se zvonem . Podle vyprávění pamětníků se prý rozezníval velmi často , protože také požáry byly v dřevěném Bodie na denním pořádku . Poslední velký oheň tu řádil v roce 1932 jako následek neopatrné dětské hry se zápalkami . V té době bylo Bodie ještě částečně obydleno , přestože po skončení těžby zlata většina obyvatel odešla kvůli zdejšímu zničujícímu podnebí do jiných částí Kalifornie a Nevady . Vždyť letní vedra a tuhé zimy byly další příčinou vysoké úmrtnosti . Poslední ránu prý zasadila zmírajícímu zlatokopeckému městu druhá světová válka . Lidé se po jejím skončení usadili jinde , sídlo úplně zpustlo . Zbyla jen dávná sláva zlatých dolů Standard Mine , jejichž budovy vypadají nejzachovaleji . Od jejich vzniku v roce 1861 se tu během 25 let vytěžilo zlata v hodnotě 15 miliónů dolarů . Ke konci zlaté horečky už zdejší doly produkovaly zlato v hodnotě téměř půl miliónu dolarů za měsíc . Doly jsou nepřístupné návštěvníkům – a tak se znovu obracím k městu . V době své slávy mělo Bodie několik bank , z nichž nejvýznamnější byla známá Wells Fargo , která vykupovala zlato . Každou zásilku , kterou odtud odvážel speciální dostavník , prý doprovázelo šest silně ozbrojených mužů . Není divu , vždyť takový náklad obsahoval zlato v hodnotě půl miliónu dolarů , které se převáželo pouštní silnicí do nevadského Carson City a odtud do mincoven v San Francisku . Přepadávání zásilek i bankovní krádeže přímo ve městě byly dosti obvyklé , poslední z velkých loupeží se tu udála roku 1916 .

   Za tohoto stavu si samozřejmě přišla na své místní věznice . Nenápadná dřevěná budova z prken , podobající se větší stodole s nevelkými okénky . Zdálo by se , že útěk z takové stavby by byl hračkou . Ale z věznice často přeplněné lupiči , zloději a falešnými hráči se prý podařilo utéci pouze jedinému vězni . Ostatní skončili většinou v oprátce a později na místním hřbitově . Tak jako legendární lupič Washoe Pete , vlastním jménem Tom Adams , nebo vůdce tlupy desperátů J . De Roche . Mířím ke hřbitovu , který se rozkládá na pahorku , a cestou procházím poměrně rozlehlou čínskou čtvrtí . Celé Bodie mělo v době své zlaté slávy 65 „saloonů“ , ve kterých havíři propíjeli své výdělky . Mnohé z nich byly právě v čínské čtvrti , proslulé také kasiny a veřejnými domy , dokonce i několika opiovými „doupaty“ , jejichž návštěva se prý povolovala pouze Číňanům a Evropanům .

   Náležitě velký hřbitov s hroby lemovanými plůtky z vyřezávaných prken nebo železných mříží , jak jsem to už viděl v jiných zlatokopeckých městech . Je odtud pěkný rozhled do nedalekého údolí . Zločinci , zneškodnění rukou šerifa a jeho pomocníků , to sem skutečně neměli daleko . Dnes tady leží , svorně vedle sebe , oni i jejich oběti , jak se dá ještě někde vyčíst ze zašlých pomníků .

   V době své slávy mělo Bodie i železnici , která zásobovala město z oblasti Mono Lake . Dnes tu z lokomotiv a dalších strojů zbyly jen parní kotle , které leží podobné pozůstatkům dávných vyhynulých ještěrů na cestě ke hřbitovu . Právě tak jako zrezivělé stroje elektrárny a prádelny , továrniček na oděvy , pekáren , pily i tesařských dílen , zásobujících dříve město vším potřebným .

   Blíží se večer . Kdysi rozsáhlé sídlo zlatokopů je už opravdu jen ghost townem – městem duchů . Stejně jako škola , pošta a jiné veřejné budovy mají také všechny zdejší hotely dveře pevně zatlučené proti nezvaným hostům . I ty největší , poschoďové a skutečně výstavné . Tady nepřespíme . A tak nezbývá než se vydat pouštní silnicí k civilizaci . Tentokrát na opačnou stranu , na sever do města Bridgeportu , kam k našemu překvapení vede zbrusu nově postavená asfaltová silnice . Přestože nekončí v poušti , je nám z ní trochu smutno , neboť svou novostí už nepatří k „městu duchů“ . A za námi kdesi v poušti zůstává Bodie , jako neuvěřitelná vzpomínka z dávných let .





Za zlatem Kalifornie


   V zatáčce úzké horské silnice se objevuje několik dřevěných domů s typickými štíty a balkóny , podepřenými vyřezávanými sloupy . Je to jedno z nejmalebnějších zlatokopeckých měst Divokého západu – Nevada City .

   Jsme v horách proslulé Sierry Nevady , několik desítek kilometrů severovýchodně od hlavního města Kalifornie – Sacramenta a zhruba stejně daleko od hranic státu Nevada . Zlatá horečka , která v této oblasti vypukla v polovině 19 . století , dala vzniknout mnoha zlatokopeckým městům a osadám . Novodobá zlatá horečka , která tu začala po objevení zlata v říjnu 1984 , oživila znovu zapomenutá místa přílivem prospektorů a turistů , kteří přes zájem o zlato začali objevovat drsnou krásu těchto míst .

   Po prohlídce města Nevada City dávám obdivovatelům zlatokopeckých měst a osad Kalifornie plně za pravdu . Hlavní ulice , kterou tvoří bílé , růžové a modré dřevěné domy – „saloony“ , hotely a obchody , vyvádí návštěvníka na kopec , odkud se otevírá nádherný rozhled po zalesněném pohoří . Okna v tichých a malebných uličkách jsou opatřena železnými okenicemi , které se zavíraly před lupiči . Dnes tu cvakají spouště fotoaparátů , občas se ozve klapot koňských kopyt projíždějící drožky , kočírované hezkou dívkou v černém cylindru . Po chvilce nacházíme v jedné z ulic připomínku zlatého dolování – velký , sto let starý stroj k drcení zlaté rudy . Obrovské kovové válce poháněné naftovým motorem dopadaly jako gigantické písty na vytěžené kamení v ocelové komoře . Zlato se pak vyplavovalo vodou , později olejem .

   V parčíku o kousek dál nás zaujal několikametrový kanón , pokrytý rzí . Je to vodní dělo , používané k odplavování zeminy z kopců při těžbě zlata . Současná zlatá horečka se připomíná jinde . Brzy nacházíme speciální obchody pro zlatokopy , v nichž mohou novodobí prospektoři dostat vše , co potřebují k hledání a těžbě . Nástroje a přístroje , lampy , neoprenové obleky do vody , pánve k rýžování zlata ve všech velikostech ( dokonce i motorové ) , speciální mapy nalezišť – a také zbraně . Ani v současné době prý není povolání zlatokopa bez nebezpečí .

   Protože se nechceme spokojit jen se zlatokopeckou minulostí s nátěrem turistiky , která v současnosti přináší hlavní příjmy , vydáváme se dále na jih . V kopcích míjíme zlaté doly pečlivě uzavřené před veřejností , jen hluk moderních strojů prozrazuje čilý ruch a kutání nad zemí i pod ní . Za chvíli se v zeleni stromů objevuje jedna z prvních zlatokopeckých osad , která hraje prim i v historii . Jsme na místě , kde začala původní zlatá horečka . Při výkopu základů pily roku 1848 tu objevil dělník James W . Marshall zlaté valounky . Do osady Coloma se začali hrnout kovkopové . Dnešní Coloma je muzeem pod širým nebem; na velké ploše jsou shromážděny stroje a náčiní , které sloužily při těžbě . Kamenné mlýny na zlato , velmi podobné obyčejným mlýnským kamenům , byly používány v počátcích . Zhruba před sto lety je vystřídaly modernější drtiče rudy , jaké jsme viděli už v Nevada City . Samozřejmě nechybějí ani důlní vozíky a stroje na plavení rudy .

   Návštěvník si může prohlédnout i domky a sruby zlatokopů , v nichž jsou soustředěny dokumenty , fotografie a modely . Zaujal nás zejména model jedné ze zdejších kuriozit – jakési obrovské pojízdné továrny na těžbu a zpracování zlata . Obří komplex připomíná spíš cosi mezi velkou pramicí a bagrem z povrchových uhelných dolů . Na veliké plošině jsou namontovány nejrůznější stroje . Jak vysvětluje průvodce , celý tento komplex dopravovali s velkou námahou dělníci do hor k nalezištím zlatých žil . Obrovskými rypadly vydolovaná zemina putovala do strojů komplexu , kde se zlatá ruda postupně zpracovávala až k finálnímu výrobku – zlatým cihlám . Po skončení těžby bývaly opotřebované stroje obvykle ponechány na místě , protože jejich doprava zpět do údolí by se nevyplatila . A tak leckde je můžeme ještě najít .

   Mohli bychom tu strávit celý den , ale touha po dalším poznávání tohoto pozoruhodného kraje nás žene dál na jih , až tam , kde silnička opouští les a protíná dálnici č . 50 , spojující Sacramento s horským jezerem Tahoe . Tady , těsně u dálnice , leží totiž jedno z nejzajímavějších zlatokopeckých měst , Placerville , kterému se už od jeho vzniku v polovině minulého století přezdívalo trochu hanlivě a trochu s bázní Hangtown ( město , kde se věší ) . Orgány spravedlnosti zde měly zřejmě špatné zkušenosti s lupiči a podvodníky a zavedly pro ně jednotný trest – smrt oběšením . Docílily prý toho , že se ti , kdož se nechtěli spokojit s těžbou zlata či provozováním počestných řemesel , městu raději vyhýbali . Dodnes tu visí jako připomínka tvrdé spravedlnosti i varování figurína oběšence na jednom z domů v hlavní ulici – lupiče či falešného hráče ve vysokých botách s ostruhami a v typickém širáku .

   Se zájmem si prohlížíme místní výkupnu zlata v jednom z malebných dřevěných domů , kde zároveň prodávají zlaté suvenýry – od malých valounků na řetízku až po zlatinky ( drobné plíšky vyrýžovaného zlata ) , zalité v nevkusných průhledných špercích z umělé pryskyřice , nebo také miniaturní zlatokopecké pánve s názvem města a několika nalepenými zrníčky zlata .

   Další cesta na jih , kroutící se znovu v serpentinách mezi lesy přes kopce a údolí Sierry , nás vede přes kraj El Dorado s nevelkou osadou stejného jména až do osady Sutter Creek , jež připomíná svým názvem dobrodruha Johna A . Suttera , původem Švýcara , který se usadil s povolením tehdejšího mexického guvernéra ( Kalifornie patřila Mexiku ) v 1 . polovině 19 . století na území dnešního Sacramenta . Vystavěl si tam pevnost a po léta byl téměř neomezeným pánem celého území . Pevnost Sutter patří dodnes k nejnavštěvovanějším památkám hlavního města Kalifornie . Také městečko Sutter Creek bylo úzce spojeno s těžbou – sídlila tu totiž velká dovozní společnost , která zásobovala dřívím okolní zlaté doly .

   Prohlížíme si dobové fotografie ve vitrínách místního muzea a shodujeme se v názoru , že si tehdejší kočí svou mzdu rozhodně zasloužili . Nebyl by to však pravý Divoký západ , kdyby si muži tvrdý život nedokázali náležitě zpříjemnit a osladit . Peníze jim k tomu nechyběly . V Sutter Creeku tuto úlohu zastávaly nejen nevěstince a „saloony“ , ale zejména italská opera , kde vystupovali známí umělci a také prý Buffalo Bill se svým indiánským představením .

   Dalším zlatokopeckým městem , ležícím na trase naší cesty na jih , je Jackson . Také zde se život soustřeďuje na hlavní ulici . Polední slunce praží a po chodnících občas přejdou muži v kovbojských širácích a zdobených vysokých botách . Jackson kdysi proslul dramatickým příběhem , hodným zfilmování . Odehrál se v padesátých letech minulého století . Tehdy spor o hlasy voličů v místních volbách mezi zdejším soudcem Smithem a jedním z úředníků městské správy vyvrcholil pokusem o soudcovo lynčování poštvaným a zdivočelým davem . Muž spravedlnosti však vyřešil napjatou situaci rázně a na tehdejší poměry obvyklým způsobem . Došlo k souboji na pistole na hlavní ulici , v němž pohaněný soudce soupeře usmrtil . Tak o tom alespoň vypráví nápis na nevelké bronzové desce , vsazené do chodníku na místě památného utkání .

   Zlaté doly Kennedy Mine a Argonaut Mine , které můžeme pozorovat z vyhlídky na kopci nedaleko Jacksonu , patřily k největším a nejvýznamnějším v Kalifornii . Těžilo se v nich až do roku 1942 . Ještě dnes vypadají velké těžní věže , správní budovy a další zařízení velmi zachovale . Stálo by za to obnovit tu dolování ? Při dnešních cenách zlata snad , ale obnova zavalených a zatopených chodeb by byla asi dražší než otevření nových dolů . A tak zůstávají pouhou atrakcí .

   Příjemným překvapením je pro nás městečko Columbia , jehož vznik se také datuje od dob zlaté horečky v 19 . století . Leží v údolí mezi lesy , stranou hlavních cest . Budovy z červených cihel na hlavní ulici stíní prastaré eukalypty a další listnaté stromy . Columbia je dnes už jen muzeem , pečlivě udržovaným v rámci California State Historic Parks , obydlenou rezervací , která stále žije po svém a neměnně . S tím rozdílem , že kromě obvyklého šerifa tu potkáváme na ulici také rangera ( strážce parku ) v zelené uniformě a špičatém klobouku . Poblíž hlavní ulice nacházíme starou kovárnu , kde dodnes okovávají koně . Klapot koňských kopyt a hrkot kol tu zní ulicemi i dávnými lesními cestami – města spojuje pravidelná linka dostavníků společnosti Wells Fargo . Konečnou stanici má prý až v Yosemitském národním parku . Stanice a čekárna společnosti , umístěná v jednom z přízemních domků na hlavní ulici , jako by vypadla z kovbojských filmů – včetně obtloustlé postarší úřednice v jezdeckých kalhotách a promaštěném širáku za dlouhým odřeným pultem .

   O kousek dál nás upoutala hudba a zpěv , vycházející z místního „saloonu“ . Také tady vládne nefalšovaná atmosféra Divokého západu . Upocený barman v texaskách a kárované košili u dlouhého pultu se činí , cinkají sklenice s whisky a v koutě u vchodu místní několikačlenný orchestr ze všech sil vyluzuje lidovou hudbu . To vše za přítomnosti šerifa , sedícího zdánlivě ospale v koutě u starobylých velkých kamen , s koltem slušného kalibru u pasu .

   Ale tou pravou atrakcí pro ty , kdo přijíždějí za vidinou dávné zlaté slávy , je nevelký , vcelku nenápadný zlatokopecký srub na okraji městečka , z něhož vede do podzemí šachta zlatého dolu , jakých tu mezi lety 1850–1870 bylo několik . Za pár dolarů se tu můžete stát na chvíli zlatokopy; za doprovodu zkušeného průvodce sfárat do dolu a vlastnoručně se pokusit kutat zlatou rudu – přičemž nalezené zlato se stává vaším vlastnictvím . Aby nepřišli zkrátka ani ti , kterým se nechce do podzemí , je na povrchu nedaleko srubu nainstalováno dřevěné koryto s vodou a zlatým pískem . Tady si mohou turisté za příslušný poplatek a s pomocí zapůjčené pánve zkusit rýžovat .

   Pozoruji to dění , a vedle mne se zastavuje starý muž s úctyhodnou bílou bradou . „Hádal byste , že je mi už přes devadesát let ? Já jsem také kdysi přišel za zlatem , ale to už mělo tohle město hlavní slávu za sebou . A tak jsem se raději přidržel svého řemesla . A neprohloupil jsem . Založil jsem tady první cukrárnu a kavárnu . Uživila mne slušněji a s větší jistotou než zlato . Najdete ji nedaleko , na hlavní ulici .“ Obchody , kavárničky , „saloony“ jsou plné turistů . Ale kam se ztratili zlatokopové ? „To jsou osamělí ptáci ,“ vysvětluje mi stařík . „Potulují se jednotlivě nebo ve dvojicích po kraji , hledají v korytech zlatonosných řek . A nemyslete , není jich málo ! Pokud pojedete do Jamestownu , možná se tam s nimi setkáte .“

   Jamestown . Tady vypukla novodobá zlatá horečka , když při kopání kanálu na hlavní ulici našli dělníci 16 . října 1984 zlaté valounky . Městečko nás vítá ospalým klidem , už dobře známým – ale tentokrát je to asi klid pouze zdánlivý . O tom svědčí ruch před místní výkupnou zlata a prodejnou potřeb pro zlatokopy , kde lze zároveň získat potvrzení o claimech – pozemcích k těžbě . Ošuntělý starý dřevěný dům je označen vznosným nápisem Gold Prospecting Expeditions . Jedním z hlavních pramenů příjmu jsou tu totiž výpravy , které pořádá většinou hlavní nájemce zlatonosných pozemků .

   Na chvíli nás oslňuje třpyt zlata ve všech podobách a v nebývalém množství . Zlatý prach , šperky , zlatá zrna , valouny i zlatokopecké pánve , plné žlutého kovu . Vousatý muž mohutné postavy , bývalý prospektor Ralph Shock , nás vítá velmi přívětivě a ochotně nás provádí svým královstvím . Samozřejmě neobchoduje jen se zlatem , ale k mání tu jsou všechny potřeby pro zlatokopy , veškeré potřebné nářadí , zbraně . Nezanedbatelným zdrojem příjmu je zprostředkování zlatokopeckých výprav – od těch pro náhodné zájemce , kteří chtějí zkusit štěstí pár hodin , až po dlouhodobé výpravy do divočiny s poskytnutím terénních vozů , a dokonce i helikoptéry . Za pečlivého dohledu majitele smíme nabrat do dlaně hrst zlatých nugetů ze zlatokopecké pánve .

   „Začali jsme tady těžit asi před rokem , a za tu dobu se prospektorům podařilo pár pěkných nálezů . Zlato v této pánvi má cenu 8000 dolarů , ale jinému muži se podařilo vytěžit v poměrně krátké době zlato v hodnotě asi 150 tisíc dolarů .“

   Na jedné z velkých barevných fotografií vystavených na pultě se usmívá muž středního věku s plnou pánví zlatých valounů v ruce . „Tohle byl zatím největší nález v okolí Jamestownu ! Ten člověk vytěžil během tří měsíců asi 3000 uncí ! Převedeno na dolary toho bylo v době nálezu zhruba za 1 800 000 – ovšem cena zlata zatím stoupla , teď se pohybuje kolem 450 dolarů za unci…“

   Pro najmutí claimu k těžbě zlata musí zájemce splňovat dvě podmínky – být americkým občanem a vytěžit během prvního roku nejméně za 100 dolarů zlata . V okolí Jamestownu je asi 3800 ta­kových pozemků , každý o velikosti 20 akrů , které stát pronajímá za pouhých deset dolarů ročně . Veškeré zlato , které nájemce vykutá či vyrýžuje na pronajatém pozemku , mu plně náleží , aniž by musel platit jakékoli daně či jiné poplatky .

   Zajímáme se o možnost účasti na některé z krátkodobých výprav za drahocenným žlutým kovem . I tady nám pan Shock vychází ochotně vstříc – musím mu však přislíbit , že mu zašlu číslo časopisu Lidé a Země , ve kterém reportáž vyjde – do archívu , který je vystaven k nahlédnutí ve velkých deskách na čestném místě prodejny . Je už dosti obsáhlý , ale jak zjišťujeme , materiály v češtině v něm zatím chybějí .

   Jedna z dvouhodinových výprav za zlatem je právě v terénu , a tak majitel i dispečer v jedné osobě zvedá příruční vysílačku a domlouvá nám návštěvu . Za chviličku už vyrážíme podle narychlo načrtnutého plánku podél břehu kamenité Woods Creek , která se na první pohled zdá být obyčejným potokem , lemovaným jehličnatými stromy a keři . Až v jednom místě narazíme náhle na hlouček lidí , kteří dřepí na balvanech nad pramenitou vodou a vymývají kruhovými pohyby velké zlatokopecké pánve . Jeden z nich , starší růžolící muž s přenosnou vysílačkou u boku , ukrajuje rýčem hlínu z břehu říčky . Gerald Blume , kterému je 68 let , si takto přivydělává jako penzista už několik let .

   „Když jsem v roce 1938 pracoval na stavbě přehrady v jižní Kalifornii , našli jsme tam zlato . Nedalo mi to , zkusil jsem pak hledat sám , docela se to dařilo , tak jsem už u toho prospektorství zůstal . Teď mi moje životní záliba zajišťuje slušný vedlejší výdělek .“

   Jak se dozvídáme , platí turisté za dvouhodinovou výpravu s průvodcem 120 dolarů , z toho průvodce obdrží 30 procent . Pozorujeme , jak zkušený prospektor vsypává nakopanou hlínu do pánví , vysvětluje , jak se musí pánví pohybovat a obratně vymývat hlínu a písek , až na dně zůstane zachyceno několik drobných třpytivých zrnek . Zlatinky se pak za pomoci nasliněného prstu vkládají do malé lahvičky s vodou .

   Zkouším také rýžovat , ale zjišťuji , že to není tak jednoduché . Po hodinové námaze se třpytí na dně mé lahvičky tři větší zrnka . Jak mne utěšuje bývalý zlatokop , ne každý z jeho svěřenců má takové štěstí , jaké potkalo nedávno muže , který zde během dvou hodin našel zlaté valounky v ceně 2000 dolarů .

   „To zlato není samozřejmě jen tady , v písku a hlíně říčních břehů . Těží se všude kolem , hlavně v okolních kopcích . A ve velkém . Dělníci žílu odstřelují , zlatou rudu rozbíjejí na menší kusy , a ty se pak rozdrtí ve zlatých mlýnech na prášek . Z něj se pomocí jedlového oleje vyplavuje ryzí zlato . Zde je zlato velmi čisté , má téměř 23 karátů .“

   Vlastní nálezy věnuje průvodce obvykle turistům , na které se při rýžování pod jeho vedením neusmálo štěstí – aby se mohli pochlubit alespoň nějakým nálezem . Ovšem málokdo se vrací s prázdnou . Přestože se tu v každých dvou hodinách vystřídá 10–15 hledačů , zlata jako by neubývalo . Vzpomínám na slova jednoho z odborníků , který nedávno prohlásil , že dosud zbývá pod zemí stále ještě asi 90 % kalifornského zlata .

   Přichází čas návratu , ale lidé na říčce Woods Creek se jen stěží odtrhávají od svých pánví . Vždyť zlaté horečce a touze po žlutém kovu se dá podlehnout tak snadno !



   Hlavní ulice zlatokopeckého Jamestownu





Ostrov Santa Catalina – malý ráj v Pacifiku


   O zajímavém ostrově Santa Catalina mi poprvé vyprávělo několik českých známých po příjezdu do Kalifornie . Mnohem později jsem dostal pár knih z pozůstalosti mého přítele , hudebního skladatele Eduarda Ingriše , velkého cestovatele a mořeplavce ( zemřel 11 . 2 . 1991 v Kalifornii ) , mezi nimi také dobrodružné cestopisy Jana Havlasy . Muže , který procestoval velký kus světa , zejména ostrovy Tichého oceánu a žil na Tahiti , kde vznikla nádherná knížka Kouzlo laguny . Projel podrobně také západní část Ameriky , setkával se s Čechy . A psal o tom povídky . V jedné z jeho knížek jsem našel zajímavá vyprávění o jeho pobytu na ostrově Santa Catalina , na kterém poznal Havlasa několik českých krajanů , kteří se přes krásy pacifického ráje toužili vrátit domů . Spisovatele ostrov zaujal natolik , že se na něm na čas usadil . Dodnes je Santa Catalina jedním z hlavních bodů v programu plaveb luxusních zaoceánských lodí na lince ze San Diega na jih až do Acapulca . Ostrov leží u Los Angeles , vzdálen jen něco přes dvacet kilometrů od pobřeží a dá se k němu celkem bez problému doplout za necelou hodinu pravidelným lodním spojem . Pokud byste trvali na rychlejším spojení a měli dostatek peněz , jsou tu také letecké linky – letadlem či vrtulníkem se tam můžete dostat doslova za pár minut , protože Santa Catalina má vlastní letiště . Této možnosti využívají hlavně lidé od filmu , protože ostrov je oblíbeným místem rekreace filmařů z Hollywoodu . Takže ceny za pobyt , jídlo a vůbec vše , co si člověk může dopřát na ostrově v Tichém oceánu , už dávno nejsou tak nízké jako za dob pana Havlasy . Ale popis krás „Malého ráje“ , jak ho poznal český spisovatel a cestovatel na počátku století , mě zaujal natolik , že jsem se rozhodl vypravit se na Santa Catalinu . Naskytla se mi k tomu příležitost , když jsem měl možnost nakrátko navštívit Los Angeles k prohlídce filmových ateliérů Universal Studios a Hollywoodu . A tak jsem se druhého dne ráno nalodil v přístavu Long Beach na palubu rychlé lodi , která přepravuje cestující do hlavního města ostrova Santa Catalina – Avalonu . Tady vám připadá , že jste se octli na některém z ostrovů Středozemního moře , snad nejlépe na Capri . Modré moře zálivu se žlutými písečnými plážemi , palmy a barevně kvetoucí keře . Bujná zeleň až vysoko do svahu hor , kam jsou rozesety bílé , růžové a žluté domy města Avalonu . A přístav s promenádou , zakončenou zdobnou kruhovitou a bíle omítnutou budovou bývalého kasina .

   Avalon nabízí snad všechno , co si výletník ( a hlavně movitý rekreant ) , hledající klid , krásu a pohodu , může přát . Procházky ulicemi kolem moře pod palmami , obchody s luxusním zbožím a restaurace s mořskými specialitami a výborným kalifornským vínem . Malé elektromobily , které si můžete vypůjčit za patřičně mastný obnos , pokud by vám bylo líno unavovat chozením vlastní nohy . Jsou tu cestovní kanceláře , které vám nabídnou výpravy do vnitrozemí ostrova , plavbu lodí se skleněným dnem , ze které můžete pozorovat barevné ryby v průzračných vodách u břehu Santa Cataliny . Nebo něco ještě lákavějšího – večerní výlet malou lodí za létajícími rybami , kdy průvodce rozsvítí silný reflektor a štíhlá stříbřitá tělíčka ryb plachtí kolem loďky , ba dokonce někdy přistanou i na palubě . Viděl jsem svého času létající ryby u ostrova Contoy v Mexiku , a toto noční safari by mne lákalo , ale nemohu se zdržet . A tak se alespoň procházím Avalonem , v jehož centru tryská voda pod palmami ve stupňovité fontáně španělského stylu , obložené barevnými kachlíky . Připomíná mi , co jsem si přečetl o dějinách tohoto ostrova v knížkách i prospektech .

   Ostrov Santa Catalina patřil původně Španělsku . V roce 1542 se vydal Juan Rodríguez Cabrillo , portugalský mořeplavec ve španělských službách z jihu poloostrova Baja California , patřícího tehdy Španělsku , hledat na severu průliv do Atlantiku . Našel místo toho ostrov , který pojmenoval San Salvador . Mnohem později , až roku 1602 , sem připlul španělský kapitán Viscaíno , který ostrov pojmenoval Santa Catalina . V té době tu žili původní obyvatelé , indiáni , kteří se chovali přátelsky , takže na ostrov zanedlouho přišli další osadníci z pevniny – misionáři , farmáři , ale také zlatokopové , protože na Santa Catalině se našlo stříbro a zlato . V současné době je to ostrov rybářů a turistů , který je také přírodní rezervací , neboť kromě vzácných rostlin a stromů se na jeho území vyskytují i drobná a větší zvířata . Z plazů tady můžete narazit například na chřestýše či aligátoří ještěrku , z ptáků to jsou orli , pelikáni , kormoráni a množství racků , ve vnitrozemí žijí lišky , divoké kozy a hlodavci . Jak ale poznat důkladně hornaté vnitrozemí ? Ostrov je z větší části majetkem soukromé společnosti , k pěším túrám a kempování je nutné předběžné povolení . Pro náhodné návštěvníky a turisty , kteří chtějí poznat alespoň část tohoto malého ráje , se doporučuje několikahodinová túra speciálním autobusem . Chci využít této možnosti , ale je beznadějně obsazeno , protože z ekologických důvodů se podnikají jen dvě jízdy denně . Nakonec se ale přece jen jedno místo najde , a tak už za chvíli sedím uvnitř velké hranaté kabiny , umístěné na podvozku nákladního vozu . Vyjíždíme mezi palmami , borovicemi a eukalypty do hor , kde se na pastvinách volně popásají stáda bizonů . A pak ještě dál , do pustin skal , rozpálených sluncem kolem svahů , spadajících prudce do moře a porostlých jen velkými opunciemi a různými kaktusy . Ve vnitrozemí ostrova navštěvujeme farmu , kde pěstují arabské koně . Předvádí nám je dívka , jejíž láska ke koním byla taková , že vyměnila pohodlný život ve městě za ranč v pustině ostrova a tvrdou kovbojskou práci , sedlo , širák a holínky . Je dokonale šťastná daleko od civilizace a já jí trochu závidím . Ale naše cesta pokračuje dál úzkou a prašnou horskou silničkou na hřebeny kopců a pak kolem malého letiště po divokém a skalnatém pobřeží tohoto nádherného ostrova do zálivu Little Harbor . Stojíme na svazích , porostlých opunciemi a hluboko pod námi se rozprostírá klidná a neuvěřitelně modrá voda s několika malými plachetnicemi u břehu . Je to Shark Cove – Žraločí zátoka , jejíž název mi napovídá , kdo obývá nejvíc tyto vody . Pobřeží je tak krásné , že si je kdysi vyvolili zdejší indiáni za místo posledního odpočinku svých zemřelých . Nedaleko je jejich staré pohřebiště . Ale čas letí , vracíme se do Avalonu , kde čeká loď . A tak si alespoň umiňuji , že se na Santa Catalinu někdy podívám alespoň na pár dní .



   Jedna z pláží na ostrově Santa Catalina





Pevnost z románů J . F . Coopera


   Po téměř dvouhodinovém klidném letu ze San Franciska na sever přistává letadlo společnosti Alaska Airlines MD-80 na letišti v Seattlu .

   Jsem v jednom z nejhezčích měst amerického severozápadu , jehož poznávání musím teď ale odložit na pozdější dobu . Přiletěl jsem totiž navštívit své české přátele , kteří žijí v městě Tacoma , vzdáleném asi hodinu jízdy autem .

   Se svými asi 200 tisíci obyvateli je Tacoma třetím největším městem státu Washington . Zdejší oblast objevil a poprvé prozkoumal cestovatel G . Vancouver už v roce 1792 , ale první osídlenci se tu usadili až roku 1833 , kdy Společnost Hudsonova zálivu vybudovala na pobřeží pevnost Nisqually . Město Tacoma pak vzniklo jako osada dřevorubců a rybářů . Dodnes tento průmysl převládá , kromě toho , že vzrostl silně význam města jako přístavu , hlavně pro lodě dopravující kontejnery se zbožím z Japonska , Číny , Hong­kongu a dalších asijských zemí .

   Kamenné i dřevěné budovy ve stylu prvních průkopníků mne vracejí do 19 . století . Ať už je to radnice s vysokou věží v jakémsi novorenesančním stylu , několik protestantských kostelů se špičatými věžemi či střední škola , postavená ve stylu francouzského zámku . Teprve v pevnosti Nisqually , po projetí nádherného deštného lesa – přírodní rezervace , kde návštěvník může vidět restaurovaný tábor dávných dřevorubců v železničních vagónech , se ocitám v dávných dobách knih J . F . Coopera .

   Pevnost , postavená na samém okraji Point Defiance Parku u strmého břehu mořského zálivu , mi připomíná pevnosti mých oblíbených hrdinů z filmů o Vinnetouovi . Vojenskou posádku a první osadníky – kupce , lovce a řemeslníky , chránily dřevěné hradby z mohutných špičatých kůlů postavené do rozsáhlého čtverce . V každém rohu pevnosti se tyčí obranná věž se srubem ze silných trámů na vrcholu . Věž je opatřena střílnami pro střelbu z děl i úzkými otvory , ze kterých se v případě napadení pálilo z ručnic . Byl to svět ve světě , malé město , které mělo své řemeslníky – kováře , krejčí , obuvníky .

   S mým průvodcem , námořníkem skotského původu , který velmi rád chodí v civilu v typickém skotském oděvu s nezbytnou kostkovanou sukní a dýkou , zastrčenou ve vlněné ponožce , si mohu později prohlédnout další zajímavé místo . Válečný přístav Bremerton , ležící pár desítek kilometrů od Tacomy . Námořník je tu zaměstnán na jedné z lodí , a tak mám možnost prohlédnout si přístav , kde dnes kotví i známý křižník Missouri , na jehož palubě byl podepsán r . 1945 mír s Japonskem . Prohlížím si zde zajímavé Muzeum válečného námořnictva USA , kde jsou vystavena torpéda , makety historických lodí , zbraně a zařízení z válečných lodí , uniformy admirálů . A také lodní zvony , na které si mohu zazvonit . V Bremertonu se však příliš nezdržíme – je pro nás východiskem k cestě do Seattlu , kam teď směřujeme . A tak se naloďujeme i s autem na velký trajekt , který s námi pluje téměř dvě hodiny malebnými zálivy , průlivem mezi ostrovy Bainbridge a Blake a nakonec přes průliv Puget Sound do zálivu Seattlu . To už se před námi objevuje rozlehlé panoráma města s vysokou vyhlídkovou věží Space Needle a zasněženou horou Mount Rainier v pozadí .

   Největší město státu Washington je v zimě mírně zahřívané větrem z oceánu . Teplota se v zimě pohybuje kolem několika stupňů nad nulou a nad městem se modrá bezmračná obloha . A tak můžeme zaparkovat auto a vydat se na prohlídku města , které bývá označováno za jedno z nejhezčích na americkém západu . Z vyhlídkové věže , kde je stálý nával a fronta čekajících turistů na rychlovýtah , se naskýtá nezapomenutelný pohled na město , průliv Puget Sound a v dálce hory Cascade Mountains a Olympic Mountains .

   Vydáváme se do ulic Seattlu . Město má dobrou místní dopravu , většinou trolejbusovou , potkáváme však i malebné staré tramvaje , oblíbené u místních i turistů . Velmi zajímavá je historická část města kolem náměstí Pioneer Square s pěkným parkem , v jehož středu je bronzová fontána s bustou indiánského náčelníka Sealtha , podle něhož vznikl název města . Indiáni kmene Squamish a dalších kmenů byli původními osídlenci – teprve v polovině 19 . století sem přišli první bílí osadníci . Indiány připomíná i velký barevný dřevěný totem umístěný v parku v centru Seattlu .

   Postupně procházíme starobylé ulice i přístav s mnoha atrakcemi , prodejnami suvenýrů a restauracemi s jídly z „darů moře“ – langust , ryb , chobotnic , a kde to všude lákavě voní . Jednou z atrakcí je i velké kruhové panoramatické kino . Pozdě večer je ovšem v centru města nebezpečno , potkáváme množství bezdomovců a bezcílně se potloukajících a drze pokřikujících černošských výrostků . Tady nebývá nouze o přepadení , takže město raději opouštíme a vracíme se zpět do Tacomy , tentokrát autem po souši . Musíme si odpočinout a připravit se na další cestu .





Město Vancouver – klenot kanadského západu


   Po pár hodinách jízdy ze Seattlu na sever se silnice stáčí k mořskému břehu a objevují se typické dřevěné domky amerického městečka . Jsme v pohraniční obci Blaine , ležící na hranici s Kanadou . Deštivé počasí , které je tady prý dosti obvyklé , se konečně umoudřuje . Moji průvodci , Čechoameričanka Elena a její skotsko-americký manžel , námořník Jonny , mne berou na prohlídku Parku přátelství . Tento státní park na hranici Kanady byl vybudován v 19 . století . Jeho součástí je několik historických dřevěných budov a hlavně Brána míru přímo na pomyslné hraniční čáře mezi oběma zeměmi . Vlají nad ní vlajky USA a Kanady . V parku si mohu poprvé prohlédnout pěkný dřevěný pomalovaný totem , práci zdejších indiánů . Ale čas běží , a tak vyrážíme k hranici . Úspěšně postupujeme v řadě aut . O to větší zklamání nás čeká na kanadské straně . Jonny , jako pravý americký námořník a milovník zbraní , muž Divokého západu , zvyklý téměř stále nosit v podpažním pouzdře zbraň , má i tentokrát s sebou svou pistoli . Americké zákony to povolují , do Kanady ovšem zbraň nesmí , a tak se musíme otočit a vrátit se do Blaine , kde Jonny nechává pistoli v úschově u majitele místního železářského obchodu . Poněkud nemilé zdržení využívám k návštěvě místního „saloonu“ a hlad zaháním hamburgery a zdejším pivem . Země javorového listu jako by se mi chtěla ukázat co nejlépe – sluncem , pohlednicově modrou oblohou a zelení luk , na kterých se pasou krávy , listnatými i jehličnatými lesy .

   Ale to už se blížíme k cíli naší cesty – Vancouveru . Město leží v nádherném zálivu , odkud se naskýtá pěkný pohled na hory , tyčící se na severu s věčně bílými zasněženými vrcholky . Jak se dozvídám od mých přátel , místo objevil a zmapoval při své průzkumné plavbě roku 1792 kapitán George Vancouver , po kterém bylo pozdější město , které tu vzniklo v 19 . století , nazváno . Další objevitel , S . Fraser , otevřel svými průzkumy a zmapováním neznámých míst cestu podnikatelům , zejména Hudson Bay Company , ale také hledačům zlata , lovcům kožešin , podnikatelům , kteří sem roku 1887 zavedli železnici . Byl vybudován důležitý přístav a město se stalo významným střediskem západní Kanady . Dnes je třetím největším kanadským městem , má 1 600 000 obyvatel .

   Město má množství atrakcí , které by měl návštěvník vidět – překrásné anglické parky , muzea , velké mořské akvárium , starou čtvrť s malebnými domy a zákoutími . Kdo má dost času , může podnikat výlety do okolí na divoké horské řeky , přehradu Hells Gate , navštívit Grouse Mountain na severu , vyjet si lanovkou na hřebeny a případně si zalyžovat . Jenže náš pobyt je časově omezen , a tak si stanovíme návštěvu jen těch nejvýznamnějších bodů města . Na cestě z jihu máme nádherný Queen Elizabeth Park , který láká zelení . Byl vybudován roku 1928 . Z jeho pahorků , převyšujících až o 150 metrů okolní město , je prý nejkrásnější výhled na Vancouver , mořský záliv i hory . A tak vyjíždíme z hlavní ulice , necháváme naše auto na parkovišti a vystupujeme cestičkami , lemovanými listnatými stromy a keři , na nejvyšší pahorky . Dominantou parku je moderní kopule botanické zahrady Bloedel Floral Conservatory , kde návštěvník může vidět subtropické a tropické rostliny a keře . My ji obcházíme , kocháme se nádhernými vyhlídkami na město a také na anglické trávníky a pestrobarevné keře Sunken Gardens , což jsou orientální zahrady v parku pod námi .

   Pokračujeme pak dále do centra starého města – Gastownu , původního Vancouveru prvních osadníků . Tato městská čtvrť byla pojmenována podle zakladatele a majitele největšího „saloonu“ Jacka Deightona , majícího přezdívku Gassy , který jako první otevřel pro zdejší dělníky z mlýnů , přístavu a zlatokopy výčep s whisky . Neboť do té doby zde platila přísná prohibice . Vděční konzumenti alkoholu mu postavili později dokonce bronzovou sochu , která je dodnes jednou z návštěvnických atrakcí . Muž na bronzovém sudu stojí před jedním z barů na hlavní ulici starého města .

   Neméně přitažlivou atrakcí jsou zdejší parní hodiny z konce 19 . století , prý jediné svého druhu na světě . Nemají hodinový stroj , jsou skutečně poháněny párou , vyráběnou v kotli nedalekého hodinářského obchodu a hnanou trubkami do pouličních hodin na vysokém stojanu . Jsou stále obleženy zvědavci – a tak i já s nimi čekám na to , až při celé hodině místo odbíjení začnou houkat jednoduchou melodii na několika parních píšťalách a povalí se z nich mohutně pára . Hodiny způsobují podiv a nadšení u návštěvníků Vancouveru a jsou vděčným fotografickým objektem . Jen o kousek dál je vysoká vyhlídková věž , odkud se naskýtá pěkný pohled na přístav . Dole ale kypí rušný život a tak se vydávám na prohlídku uliček a ulic starého města . Jsou tu malebné obchody a obchůdky , kde najdete téměř vše , co srdce i hrdlo ráčí – suvenýry , šperky , luxusní i levné oděvy , rukodělné výrobky kanadských indiánů ze dřeva či mrožích klů , totemy . A pokud jste unaveni prohlížením , můžete se občerstvit v desítkách restaurací s čínskými jídly , italskou pizzou či americkými hamburgery a kanadským pivem . Pro mnohé má tato atmosféra svůj půvab , jsou návštěvníci , kteří tady dokáží prochodit celé hodiny a vychutnávat vůně kožešin a bylin v obchodech , posezení u stolků restaurací při kávě či whisky . Ale my se vydáváme dál – tentokrát až na výběžek země v zálivu English Bay . Leží zde rozsáhlý Stanley Park . Je to skutečná oáza zeleně a klidu . Je tu například známé mořské akvárium , kde je soustředěno více než osm tisíc druhů ryb a mořských zvířat , parkem projíždí miniaturní parní železnice . Rozhodně stojí za to sem přijet přes jakoukoli vzdálenost , postát , vnímat ticho , rušené jen občas pokřikem racka , zatímco město se pomalu rozsvěcí tisíci zlatožlutými světly jako vzácný klenot . Než slunce zapadne , spěcháme ještě o kousek dál dovnitř parku . Na celkem nevelké ploše je tu totiž známá a vyhledávaná expozice indiánských totemů Totem Poles . Slunce ještě nezapadlo , a tak mám příležitost obdivovat zajímavá umělecká díla kanadských indiánů , která jsem zatím znal jen z fotografií nebo ilustrací dobrodružných knih mého dětství . Totemy jsou vysoké pět až deset metrů s vyřezanými postavami bohů i zvířat , nahoře pak většinou s orlem , který má doširoka roztažená křídla . Symboly síly a štěstí , dobrého lovu , úlitba bohům , uctívaným ve zvířecích podobách . Většina totemů je navíc pestře pomalovaná bílou , okrovou a žlutou barvou . Je tu plno návštěvníků , kteří se snaží tato lidová umělecká díla zachytit na filmy svých kamer , než zapadne úplně slunce . Setmělo se , světla Vancouveru se naplno rozzářila , zrcadlí se v zálivu a osvětlují i most Lion Gate  , který spojuje přes záliv město s jeho severní částí . Přejíždíme ho a ocitáme se ve vilových čtvrtích s luxusními hotely , ale o kus dále opět nacházíme ulici levnějších čínských a evropských restaurací , kde se dá povečeřet za rozumné ceny . Vybíráme si řeckou , ve které nám krojovaná hezká dívka servíruje k národnímu jídlu také výtečné řecké červené víno ve džbánu . Vše za zvuků lidové hudby .

   Po noclehu na okraji města vyrážíme brzy ráno dál na sever . Máme opět štěstí , protože je krásné počasí a modrá obloha slibuje jasný a slunný den . Silnice teď příkřeji stoupá do hor , vjíždíme do oblasti hustých jehličnatých lesů . Až se nakonec před námi objevuje mýtina a na ní vyznačené parkoviště . Jsme u cíle cesty . Ocitli jsme se u horské řeky Capilano , která protéká hlubokým zalesněným údolím . V těchto místech se v 2 . polovině 19 . století zalíbilo skotským přistěhovalcům . Usadili se zde natrvalo a pod vedením George Mackaye vybudovali dlouhý visutý most přes kaňon . Most z ocelových lan s dřevěnou podlahou je nyní atrakcí pro každého , kdo zavítá do těchto míst . Můj přítel Jonny má radost , že to byli právě jeho krajané – Skotové , kteří tento div zbudovali . A nadšeně mi vypráví o úloze a vlivu skotských přistěhovalců v dějinách Ameriky , o jejich pracovitosti a odvaze , kterými přispěli k rozvoji Nového světa , Ameriky i Kanady .



   Parní hodiny ve Vancouveru

   Vstupuji na visutý most , který se pod kroky návštěvníků silně houpá , dokonce tolik , že některé ženy odmítají pokračovat v cestě a křečovitě se drží lan zábradlí . Není divu , výška sedmdesáti metrů nad divokou řekou varuje . Ale most už tu stojí od roku 1889 . Na druhé straně údolí si pak můžeme prohlédnout pěkný les s jezírkem a mohutnými stromy . Láká nás i místní muzeum indiánského umění pod širým nebem , kde jsou instalovány totemy , ptačí masky a sochy indiánů , malované kánoe . V dílně může návštěvník pozorovat domorodého řezbáře při práci a vidět , jak mu pod rukama vznikají figury zvířat i lidí . Ve velké prodejně jsou návštěvníkům nabízeny indiánské výrobky – dřevěné sošky a masky , teplé svetry , šperky .

   Po prohlídce se vydáváme ještě dál na sever . Silnice končí . Jsme uprostřed hor u velké stanice kabinové lanovky , kterou bychom chtěli vyjet na Grouse Mountain , podívat se na hřebeny hor . Den je jasný , kamery by si přišly určitě na své . Ale stanice je přeplněna lyžaři , kteří tvoří dlouhé fronty , navíc se zdá , že nevelké kabiny lanovky pojmou poměrně málo cestujících a nejezdí s velkou frekvencí… Je už pozdní odpoledne , a my se do setmění chceme dostat na hranice a pak zpět do Seattlu , takže nás čeká ještě dlouhá cesta . Zastavujeme se znovu ještě na okraji Stanley Parku , v místě zvaném Prospect Point , odkud je nejkrásnější vyhlídka na most Lion Gate a na záliv , kterým majestátně proplouvají velké lodě i plachetnice . Máme příležitost hodně zblízka pozorovat medvídka mývala , který přichází až k lidem loudit zbytky potravy . Je mi líto , že nás čas ne­úprosně tlačí k návratu zpět . Vancouver je opravdu pěkné město a má tolik zajímavostí – parků , muzeí , velkou čínskou čtvrť a orien­tální zahradu , z jeho přístavu vyplouvají osobní lodě a trajekty na ostrov Victoria s mnoha historickými památkami . Mohl bych tu rozhodně strávit alespoň týden , aniž bych si stýskal nudou . A tak si alespoň v duchu slibuji , že se sem jednou opět na pár dní vrátím .



   Socha indiánky v muzeu domorodého umění u řeky Capilano





Tajemný Dzibilchaltún


   Seděl jsem v kanceláři malé cestovní společnosti v mexické Méridě na poloostrově Yucatán , ovíván vrtulí velkého větráku , a prohlížel si barevný plakát na stěně , zvoucí k celkem laciné návštěvě Kuby .

   Na rozdíl od amerických turistů , kteří , jak tvrdil úředník , této možnosti využívají velice rádi , mne návštěva ostrova podivné svobody tolik nelákala . Přímo tady na Yucatánu bylo rozhodně co vidět . Ti , kdo sem na jih Mexika přijíždějí , se ovšem vrhají většinou na nejznámější a nejvyhledávanější památky , jako je proslavená Chichén Itzá nebo Uxmal . Obdivují masky krvelačných mayských bohů , chrámy a tajuplné studny , kde prý sídlí bůh deště Yum Čak , šplhají po pyramidách a osvěžují se coca-colou v malých barech , aby pak unikali dusnému vedru odpočinkem na plážích Cancúnu nebo ostrova Cozumel . Naším cílem byla také méně známá místa , takže tento příjemný druh osvěžení byl zatím v nedohlednu . Myslel jsem teď na Dzibilchaltún , významné mayské sídliště z předklasického období . Leží pouze pár desítek kilometrů severně od hlavního města této provincie – Méridy . Jak pravil náš dosti podrobný americký knižní průvodce i místní lidé poměrů znalí , není tak úplně snadné dostat se do míst , kde leží zbytky dávného města .

   Samozřejmě , existují tu levné autobusy , které spojují Méridu s pobřežím , ty však jezdí pouze po hlavních silnicích , zatímco významná archeologická lokalita leží kdesi v džungli . Vydat se tam v této roční době , kdy středoamerická vedra kulminují , pěšky , oslabeni navíc předchozími horečkami ze závadné vody ? To by bylo zcela nerozumné . A tak přijímám nakonec nabídku najmout si místního průvodce i s automobilem . Je to navíc dobrá možnost , zcela dostupná naší kapse .

   Brzy se ukazuje , že to bylo řešení velmi šťastné . Průvodce , student archeologie , je výborným znalcem místních poměrů . A ví o Dzibilchaltúnu skutečně hodně . Neboť jakákoli nám dostupná literatura právě o tomto zajímavém místě téměř mlčí . A tak se od mladíka dozvídáme , že Dzibilchaltún je jednou z nejvýznamnějších archeologických lokalit na Yucatánu , neprávem opomíjenou . A přitom je nejstarším mayským městem poloostrova , protože pochází z tzv . předklasického období Mayů , tedy někdy kolem roku 500 před naším letopočtem . Byl objeven poměrně pozdě , až ve 40 . letech tohoto století , restaurován pak byl v letech 1959–1969 . Ovšem po deseti letech došly prý jaksi peníze , další práce byly zastaveny a pokračuje se v malém podle skrovných dotací . Ještě je tedy pro archeology „zlatým dolem“ , velkou neznámou , ukrývající se cudně v džungli .

   Po cestě prašnou a všelijakou silničkou mezi poli sisalu a vyprahlou džunglí , kde poletují barevní ptáci a motýli , přijíždíme ke vstupní bráně . Všude je téměř prázdno , jako by Dzibilchaltún nikoho nezajímal .

   A tak si nejdříve prohlížíme nevelké , ale výtečně vybavené muzeum u vchodu , se zajímavými nálezy – keramikou , šperky , kamennými soškami a maskami , starými mnoho staletí . A v doprovodu našeho průvodce se vydáváme do doby , kdy tu vládla mocná mayská říše , kdy města Mayů byla spojena výborně udržovanými cestami , vysypanými bílým pískem , které se nazývaly sacbé . Města jako Dzibilchaltún byla zásobována vodou ze studní , nazývaných čenoté . V některých z nich , považovaných za posvátná sídla bohů a cesty k věčnému životu , byli topeni lidé jako živé oběti . Obvykle to bývali zajatci , ale také děti a lidé nemocní či různě postižení . Procházíme Dzibilchaltúnem a prohlížíme si stavby v centru . Pár jich zůstalo zachováno , mnoho je ale v rozvalinách , protože prý španělští misionáři z nich brali v 16 . století kameny na stavbu velkého kostela . V centru města džungle už ustoupila a odkryl se pohled na stupňovité základy chrámu a kamenné stély . Pravou perlou Dzibilchaltúnu je však chrám Sedmi loutek , nazvaný tak podle nálezu několika mayských sošek uvnitř . Je dominantou prostranství , tyčí se na několikametrové kamenné plošině . Podle průvodce byl chrám také ojedinělým mayským kalendářem . Podle průchodu slunečních paprsků v jednotlivých slunečních fázích roku dveřmi a okénky ve zdech stavby určovali mayští kněží příchod období dešťů , přesně stanovovali roční období . Chrám byl snad i malou astronomickou observatoří . Má prý být jedinou stavbou tohoto typu z předklasického období mayských říší v Mexiku . Druhý takový bychom našli až v Guatemale .

   Jestlipak i v tomto „víceúčelovém“ chrámu měli kamenný oltář , na kterém mayští žreci obsidiánovými noži otvírali zaživa hrudi zajatců , aby z nich vyndali srdce jako oběť krutým bohům ? Byla i tady plošina , kde vystavovali uřezané hlavy těch , které zajali v bojích ? Zaháním ty myšlenky . Vždyť dávní Mayové nebyli jen válečníci , ale především výteční zemědělci a lovci , umělci , měli své písmo . Říše , které zanikly s příchodem Španělů , byly výborně organizované státní celky . Nad džunglí , která zatím skrývá ještě mnohá tajemství kolem Dzibilchaltúnu , krouží černí mrchožraví ptáci zopilote . Slunce praží do vysokých kaktusů i umírajícího sisalu , který po patnácti letech vyhnal do výše stvol s květenstvím a dává tím najevo , že odchází .



   Chrám sedmi loutek v Dzibilchaltúnu na Yucatánu v Mexiku byl unikátní mayskou observatoří





V džungli se ukrývá Mayapán


   Na plánku hlavního města mexického Yucatánu-Méridy , který jsme měli k dispozici , bylo velmi nepřesně vyznačeno autobusové nádraží , ze kterého měl startovat náš autobus . A tak i při znalostech španělštiny nám trvalo dost dlouho , než jsme našli tuto zřejmě méně důležitou stanici jen okrajového významu , odkud odjížděly autobusy do málo známých městeček Kanasín a Acanceh , ale také do Mayapánu ( = Město uctívání jelena ) , který byl údajně založen legendárním vládcem Quetzalcóatlem ( v mayštině Kukulkán ) , někdy v letech 968 nebo 987 . Vládl zde toltécký rod Kokomů . Spolu s Chichén Itzá a Izamalem vytvořil Mayapán trojspolek měst zvaný Mayapánský svaz , který vládl nad Yucatánem v letech 987 až 1194 . Pak však byli Itzáové vypuzeni Kokomy z Chichén Itzá a nadvládu na sebe strhl Mayapán ( 1194–1441 ) . Bylo to období všeobecného úpadku vědy a umění a především bojů mezi jednotlivými městy a rody Kokomů a Xiů , které pokračovaly ve vzájemném vyvražďování až do příchodu Španělů v roce 1511 . 15 tisíc původních obyvatel opustilo opevněné město a to zcela zpustlo a zarostlo džunglí . V posledních letech bylo částečně odkryto a zpřístupněno turistům . Ti ovšem dávají přednost známým a hojně navštěvovaným místům , takže město dávné slávy zůstává stále jen na okraji zájmu .

   O tom jsme se přesvědčili na autobusovém nádraží přeplněném indiány v bílých a modrých zdobených košilích se slaměnými klobouky na hlavách , malými černovlasými mayskými ženami v barevných sukních s vlasy svázanými do typických uzlů . A také bosými a umouněnými snědými dětmi . Na nástupištích nechyběly ani velké koše a klece plné slepic , kuřat a hlasitě kejhajících husí . Byli jsme tu široko daleko jedinými turisty . Ale to už jsme nastoupili do autobusu a byli jsme vysvobozeni od poledního horka a dorážejících much . Tento veterán , otlučené a zaprášené vozidlo se zoufale skřípajícími brzdami , mělo kupodivu pohodlná kožená sedadla . Autobus přeplněný domorodci , koši s drůbeží a podsvinčaty , která pobíhala s kvičením uličkou , přivázána na provazech k držadlům , vyjel kupodivu na čas . Rolníci se vraceli z místního trhu v Méridě do svých vesnic a městeček , sdělovali si své zážitky a brzy se začali zajímat také o cíl naší cesty .

   Naše sdělení o tom , že hodláme navštívit Mayapán , bývalé mayské hlavní město , vyvolalo nadšené vzrušení v celém autobuse . Úsměvy a pochvalné pokyvování nebralo konce . Stali jsme se zjevně středem sympatií celého osazenstva . „Mají radost , že se cizinci zajímají o toto město . Tady v okolních vesnicích žijí čistokrevní Mayové . A mayština je tu ještě živým jazykem ,“ řekl nám student , s nímž jsme se seznámili během jízdy . Různými mayskými jazyky mluví ještě dnes v Mexiku , Guatemale a Belize téměř tři milióny obyvatel .

   Vzdušnou vzdáleností leží Mayapán asi 50 km jihovýchodně od Méridy , po zemi nejméně o 20 km dál . Projížděli jsme úzkou asfaltovou silnicí , sevřenou z obou stran nízkými stromy a keři vyprahlé džungle , vjížděli do vesnic a městeček , z velké části tvořených domky z dřevěných kůlů se střechami z palmového listí . Tato nízká obydlí mají obvykle dvoje dveře proti sobě , kvůli větrání; otevřenými dveřmi lze vidět podlahu z udusané hlíny a závěsné sítě – hamaky , v nichž se spí a jež jsou často jediným zařízením . Kolem můžeme pozorovat prašné a blátivé dvorky , ohrazené jen tak naskládaným kamením , v nichž pobíhají a rýpou se vepři a sem tam se popelí slípky . Míjíme i plantáže agáve sisalové ( Agave sisalana ) , ze které domorodci zhotovují provazy , sandály , klobouky . V městečkách Kanasín a Acanceh pozorujeme při zastávkách pěkné barokní kostely s typickou otevřenou španělskou zvonicí a také polorozpadlou pyramidu , která upomíná na zašlé časy Mayů . Následují ještě městečka Tecoh a Telchaquillo a pak se už víc než hodina cesty blíží ke konci . Objevuje se tabule s nápisem MAYAPÁN a hned první domky vesnice . Chceme vystoupit , ale spolucestující nás zdržují . Zbytky dávného mayského města leží totiž ještě asi 10 km odtud . Pokračujeme tedy v jízdě – až konečně po všeobecném upozorňování autobus se skřípotem zastavuje a všichni se usmívají a dělají nám místo , abychom mohli jít za svým cílem . Ocitáme se pod pálícím sluncem na pusté úzké rozpálené silnici obklopené ze všech stran džunglí , tvořenou porostem vysokých kaktusů a stromů bez listí , neposkytujících stín .

   Po chvilce hledání nacházíme nenápadnou směrovku , a tak se vydáváme vpravo prašnou cestou do džungle , abychom po několika desítkách metrů narazili na primitivní závoru z klády a pultík s kulatou slaměnou střechou . Jsme u vstupní stezky do areálu Mayapánu . Civilizaci , ze které přicházíme , tu zastupuje strážce s mačetou a kanystrem vody , který se stará o to , aby džungle zcela nepohltila odkryté části mayského sídliště . Útulek má opodál v nevelkém kamenném domku . A tak můžeme za nevelký obnos zakoupit vstupenky , a dokonce se zapsat do zažloutlé pamětní knihy , v níž , jak zjišťujeme , český zápis dosud chyběl .

   Úzkou stezkou se pak vydáváme dál do džungle . Cestu nám zpestřují jen velcí barevní motýli a nic nenasvědčuje tomu , že by tu někde měly být významné mayské stavby . Jen vyschlé křoví , nízké stromy , keře a liány , které znesnadňují chůzi . A pak náhle vycházíme na nevelké prostranství , na němž se objevuje první stavba – chrám Bojovníků . Z někdejší stavby zůstala kamenná plošina se schodištěm , původně zdobeným po stranách na vrcholu plastikami znázorňujícími posvátné zmije . Z této výzdoby se do současnosti dochovala jedna ze zmijích hlav . Máme však obavu ze skutečných hadů , proto postupujeme dál . Za chrámem se otevírá největší prostranství někdejšího Mayapánu , jakési velké náměstí , jemuž dominuje mohutná mnohastupňová pyramida . Její výšku odhadujeme zhruba na třicet metrů . Na prostranství pod pyramidou můžeme pozorovat několik zajímavých soch a dalších kamenných artefaktů . Jeden z nich má tvar falu , který byl také zde symbolem plodnosti; nacházíme také léty a počasím zničený zbytek hlavy obrovské kamenné zmije .

   Nedaleko od pyramidy nás stezka v džungli zavádí k další polozřícené stavbě , z níž zbyla jen mohutná kamenná plošina – tady stával chrám Venuše . Žádné zbytky zajímavé výzdoby zde nenacházíme , a tak se vracíme zpět na „náměstí“ a obcházíme velkou pyramidu . Na druhé straně nás čeká překvapení .

   Tak jako ostatní mayská sídliště , měl i Mayapán rozsáhlou síť studní , které zásobovaly město vodou . Velká studna cenote , kterou nacházíme na menším prostranství za pyramidou , je zcela vyschlá . V jeskyni , která se tam otevírá , můžeme pozorovat krápníky , na jejím dně rostou keře a plané banánovníky . Knižní průvodce uvádí , že podle současných dohadů právě vyschnutí této a možná i některých dalších okolních studní způsobilo , že původní obyvatelé město opustili .

   Pak se dostáváme k největšímu mayapánskému chrámu , ležícímu nedaleko od vyschlé studny – chrámu boha deště Chaka ( vysl . čaka ) . Obdélníková kamenná plošina o délce asi dvaceti a šířce pěti metrů je zdobena sloupy . Uprostřed se tyčí velká kamenná maska nosatého boha Chaka s hrozivě vypoulenýma očima . V rozích plošiny pak nacházíme malé sošky boha deště , jaké jsme už mohli vidět například ve zříceninách jiného mayského sídliště Kabáhu . Je zcela pravděpodobné , že i v tomto chrámu byl kdysi umístěn kamenný oltář , na němž byly rukama kněží usmrcovány zvířecí a lidské oběti bohům . Zajatcům bylo za pomoci žreců obvykle ostrým obsidiánovým nožem vyříznuto srdce z hrudi… Podle toho , že staří Mayové měli zřejmě v oblibě přinášet lidské oběti bohům , by se dalo soudit , že tu vládla jen krutost a tupá poslušnost . Ale jak jsme už viděli v jiných sídlištích , nebylo tomu tak . Mayská civilizace byla na druhé straně vysoce rozvinutá , měla své geniální stavitele , sochaře , hrnčíře , měla své vlastní písmo . A byla zde také na svou dobu dobře promyšlená a vyvinutá astronomie . Doklady o tom jsme našli už v Chichén Itzá a také v dosud jen zčásti odkrytém Dzibilchaltúnu , ležícím mezi Méridou a pobřežím Mexického zálivu , kde jsme měli příležitost prohlédnout si zajímavé muzeum s významnými archeologickými nálezy jako doklady zručnosti mayských řemeslníků a umělců . Podle našeho průvodce by i tady v Mayapánu měly být zbytky astronomické observatoře . Dostáváme se k ní stezkou od Chakova chrámu po několika minutách chůze džunglí kolem mohutnějších stromů s visícími liánami a hustého suchého křoví . Cestou nacházíme menší plastiku se symbolikou podoby mladého boha kukuřice Yum Kaax ( vysl . Jumkáš ) , která stojí osaměle na okraji stezky . Přicházíme na nevelkou mýtinu s kamennou plošinou ve výšce asi tři metry , na kterou můžeme vystoupit po schodišti . Uprostřed plošiny jsou dobře patrné zbytky věže – mayské hvězdárny .

   Vracíme se zpět na nejvyšší prostranství Mayapánu , protože bych ještě rád vystoupil na velkou pyramidu . Není to snadné , jak se zdálo při prvním pohledu . Stupně pyramidy se rozpadávají , mnohde zcela chybějí , kameny snadno vypadávají a vyprahlá hlína pod nimi se drolí a sesouvá . Konečně jsem nahoře a mohu se rozhlédnout po celém areálu Mayapánu . Podle ještě částečně zachovaných a trochu v džungli se rýsujících stezek a cest mohu postupně dohlédnout k dalším stavbám , zcela ukrytým v bujném porostu stromů a keřů . Jak nám předtím sdělil strážce , větší část Mayapánu zatím na archeology čeká , stát nemohl uvolnit dostatek prostředků , aby mohlo být odkryto a zpřístupněno celé významné mayské sídliště . Jen v dusném horku jasně modré oblohy a pražícího slunce se vznáší nad mou hlavou černý pták a dole poletují pestrobarevní motýli . Podle meteorologů mají teprve zhruba za měsíc přijít deště , které dodají džungli novou vláhu , aby se mohla rozbujet svěží zelení . Zatím je vyschlá na troud – a to v sobě skrývá nebezpečí požárů . Také teď vidím z vrcholku pyramidy zvedat se v dálce na obzoru z šedavých porostů velké sloupy dýmu .

   Vracíme se zpět ke stanici a cestou potkáváme strážce s mačetou . Jde vysekávat keře , které znovu s neúprosnou vytrvalostí obrůstají odkryté stavby Mayapánu . Kdysi spojovaly mayská města výborné cesty , které se na jakýchsi násypech zvedaly nad úrovní okolní krajiny . Také tyto důležité spojnice , bílé silnice sacbé , už většinou zcela zmizely . Přicházíme znovu k silnici a loučíme se s džunglí obklopující Mayapán . Nevíme , jak dlouho teď budeme muset čekat pod kaktusy a pražícím sluncem na spojení do Méridy . Autostop tady také nepřipadá v úvahu – zdá se , že silnička je permanentně pustá . Ale máme neuvěřitelné štěstí . Už po necelé půlhodině se ozývá rachot motoru a objevuje se náš „indiánský“ autobus . Odjíždíme zpět do civilizace a za námi zůstává dávný Mayapán – opuštěné město v džungli , které dosud skrývá mnohá svá tajemství .



   Pyramida v Mayapánu





Puerto Vallarta není jen letovisko


   K nejznámějším letoviskům na březích Tichého oceánu v Mexiku patří bezesporu Acapulco , proslavené u nás především filmem Muž z Acapulca , hraným svého času v našich kinech . O něco severněji , také ještě v horkém tropickém pásmu , leží Puerto Vallarta . Město v nádherné zátoce na pobřeží se zhruba 30 tisíci obyvateli na úpatí nádherných hor a vrůstající svými domy dnes do jejich džungle . Kdysi rybářská vesnice a základna i útočiště pirátů , jak o tom dodnes svědčí některé zeměpisné názvy – Vlajková zátoka , Pláž mrtvých… Ale to už je dávná minulost , vzdálená několik staletí . Ospalá rybářská vesnice se začala definitivně měnit v prosperující město po roce 1963 , kdy se filmaři z Hollywoodu rozhodli , že právě zde nafilmují Noc iguany , dobrodružný film , ve kterém hlavní role hráli tehdy ještě mladí herci Richard Burton a Elisabeth Taylorová .

   Dnešní Puerto Vallarta se jen hemží turisty , a mnozí mu dávají přednost před známějším Acapulcem , snad pro intimnější atmosféru , starobylost , která dýchá z kočičích hlav úzkých ulic , kde běžně ještě potkáte mexické venkovany , jedoucí na hřbetech oslů nebo na koních , se sombrery a mačetami po boku , babky s nůšemi a bosé okaté děti . Lidi přátelské a přívětivé , kteří stále ještě ctí v každém návštěvníku hosta…

   Každého našince láká především moře , a tak se ubytováváme přímo na břehu , kam na pláž mezi opalující se „gringos“ přicházejí domorodci prodávat své výrobky . Od malých restaurací u pláže to voní grilovanými rybami a je slyšet hudba . To malé skupiny mexických lidových muzikantů , „mariachis“ , hrají mladým manželským dvojicím nebo milencům… Ale já se dávám nakonec zlákat jinou atrakcí . Rozhoduji se k letu na padáku , který nabízí pár svalnatých a opálených podnikavců s rychlým člunem . Po zaplacení poplatku , který činí v přepočtu asi 25 US dolarů , podepisuji jakýsi revers , že vše to činím na vlastní nebezpečí . A pak už mi kluci rychle navlečou záchrannou vestu a upoutají do popruhu padáku . Očekávám delší instruktáž , ale ta sestává jen ze stručného pokynu , za které označené lano padáku mám po zahvízdnutí píšťalky ze země zatáhnout , abych bezpečně přistál . Pak se člun bleskurychle rozjede a já , vytažen náhle do výšky zhruba 40 metrů , se vznáším nad zátokou , loděmi , hotely a pláží , v horkém tropickém vzduchu mezi racky . Puerto Vallarta se mi z výšky líbí ještě víc , snad právě proto , že tu dosud nejsou výškové hotely , jakými už turistický průmysl stačil zamořit Acapulco nebo Cancún…

   Americká herečka Elizabeth Taylorová , která vlastně způsobila rozkvět tohoto města , tady až do roku 1990 měla svou rezidenci , kterou prodala až po smrti svého bývalého manžela Richarda Burtona . Američan , který ji koupil , zařídil její dům jako muzeum . K bývalé rezidenci hollywoodské herečky musím vyjít do kopců na okraj města , kde je plno tropické zeleně , barevně kvetoucích keřů a kaktusů . A pak ve společnosti majitele procházím domem , prohlížím staré fotografie z filmů a poslouchám historii o dvou slavných hercích , kteří se do sebe zamilovali , žili tady , pak se rozvedli . A jak si Richard Burton koupil dům naproti přes ulici , který nechal spojit růžovým mostkem , aby se ti dva ve chvílích smíru a pohody mohli navštěvovat A jak jejich svatba i pozdější život v těchto místech sem přitáhly další herce a turisty z Ameriky , hledající krásu a romantiku…

   Opouštím rezidenci , odkud je nádherný výhled až k modrému moři a vydávám se znovu do ulic . Dnes je totiž „den corridy“ – býčích zápasů , na které už mnoho dní dopředu lákají pestré plakáty na každém kroku . A tak si od jednoho z agentů kupujeme lístky a vyrážíme rozhrkaným starým autobusem , plným Mexičanů , dychtících vidět ten napínavý a krvavý sport , daleko na kraj města k nevelké kruhové aréně , ve které to už vře nedočkavci , kde na čestném místě sedí pan starosta a vedle kapela , která vyhrává toreadorské pochody . Čtyři „toreros“ kteří dnes zápasí , jsou mladí kluci ve zlatě prošívaných oděvech . Vzpomínám na Hemingwayovo a Čapkovo líčení býčích zápasů – a teď na vlastní oči vidím černého rozdrážděného býka s kopími v hřbetu nabíhat zuřivě na torerův meč s rudým pláštíkem , odvážné úhyby a odskoky , krev , pot a únavu , chvíli , kdy zasahuje pikador na koni s kopím . A krev , kterou odchází zvířeti síla , aby po boji nakonec skončilo mečem toreadora a dýkou z milosti . A zatímco mexická část obecenstva vykřikuje své nadšené „olé“ , mizí velká část turistů ze svých míst a vytrácí se z arény – aniž by vyčkali konce , kdy úspěšní toreadoři jsou odměňováni deštěm květin , polštářků i klobouků z publika . Celkem čtyři býci dnes byli zabiti v tom boji , ve kterém je dána šance oběma stranám , ale býk přesto nikdy svůj život nevyhrává…

   A tak se další den raději vydáváme do přístavu , kde se naloďujeme na loď Sarape , na jejíž palubě hodláme podniknout cestu na jih , až na okraj velkého zálivu Bahía de Banderas , do rybářské vesnice Yelapa na úpatí hor . Při plavbě průzračně modrými vodami Pacifiku se nejprve setkáváme s replikou staré španělské plachetnice , která podniká výletní plavby s turisty , později potkáváme hejno delfínů , kteří vyskakují nad hladinu a provázejí nás hezký kus cesty . Loď má asi půlhodinovou zastávku u ostrovů Los Arcos , kde na stromech v džungli hnízdí pelikáni . Ti poletují všude kolem i nad lodí , když využívám zastávky a spouštím se do vody , abych se s potápěčskou maskou a trubicí podíval na hejna barevných tropických ryb . A pak už vplouváme do zálivu Yelapy , loď vyhazuje kotvu a my přestupujeme do nevelkých bárek rybářů , kteří připlouvají , aby nás převezli do své vesnice . Náš příjezd je vůbec nevyrušuje z práce – někteří spravují své sítě , starci ve slaměných kloboucích sedí před svými chatrčemi , ze kterých to voní pečenými rybami , pár výrostků přivazuje na hřbet vychrtlého oslíka obrovský náklad bedýnek a pytlů…

   A my se vydáváme vesnicí do hor , procházíme kolem domků se střechami z palmového listí nebo vlnitého plechu , vítáni nevrlými hubenými psy a vlídnými vesničany . Míjíme papáje a kokosové palmy a noříme se do bujné tropické zeleně horské džungle . Stezka nás vede podél kamenitého potoka , ve kterém vesnické ženy perou pro své rodiny a barevná ponča , košile a sukně rozvěšují nad vodou . Zaliti potem z dusného a vlhkého horka se nakonec dostáváme k cíli – k vodopádům , spadajícím z výšky téměř 70 metrů . Vracíme se pak zpět k zálivu , nad jehož zlatavou písečnou pláží šumí ve větru kokosové palmy , kde kvetou ibišky a poletují fregatky i pelikáni . Vzpomínám na oblíbenou knihu mého dětství , Robinsona Crusoe , protože mi připadá , že jsem se octl na břehu jeho ostrova .

   V Puerto Vallarta , jako ostatně všude v Mexiku , začíná ten pravý život teprve večer . Naplňují se malé lidové hospůdky a krčmy , kam domorodci přicházejí pojíst typická „tacos“ , „burritos“ či jiná mexická jídla , většinou v plackách zavinuté nadrobno nasekané „carne“ ( hovězí maso ) s feferonkami , rajčaty a jinou zeleninou , polité pikantní omáčkou , které Mexičané hojně zalévají pivem , pálenkou tequillou , nebo margaritou – koktejlem ze šťávy limetek , pálenky a jemně drceného ledu s trochou soli na okrajích poháru . A k tomu všemu jim zahrají „mariachis“ na kvílivou trubku , housle a kytaru písničky o lásce , většinou plačtivé , ale také pořádně rozjařené .

   To vše je Mexiko . Ale co by bylo bez koně a sedla ? A tak se nakonec dáváme zlákat možností najmout si koně na ranči za městem , a vyjet si na den do hor , džungle a k řece s malou skupinou jezdců a dvěma mexickými kovboji .

   Můj hnědák se sympatickým jménem Rančero má být údajně klidnější kůň , jak jsem o to požádal . Mám sice za sebou pár jízd na koních ( v Bulharsku a Mongolsku ) , jízdy na velbloudech v tuniské Sahaře a v Uzbekistánu , ale od té doby už uplynula léta . Teď , během tříhodinové jízdy , projíždíme mexickými osadami s ploty z opuncií , zdravíme se s vesničany a bosými dětmi a naše koně se dávají do klusu a plaší se před štěkotem vychrtlých psů . Zjišťuji , že můj kůň má dost neklidnou krev , a někdy mám co dělat , abych se udržel v sedle , když se brodí po krk řekou nebo se dává do trysku kamenitými a prašnými cestami . A tak jsem nakonec rád , když ho mohu uvázat před krčmou u jedné z domorodých osad nedaleko řeky Pitillal a vypít dobře vychlazenou colu . Na Rancho La Morena se vracíme k nepoznání pokryti prachem a s vědomím , že nějakou dobu budeme moci jen opatrně dosedat na zadní část těla . Ale přesto se jen nerad loučím s koněm i starým kovbojem s dlouhou mačetou u pasu . Protože se tím zároveň loučím i s mexickým Puerto Vallarta a jeho lidmi , které bych rád poznal mnohem víc – ale čas odjezdu se neúprosně blíží .



   Na nábřeží Puerto Vallarta



   Mexický kovboj na ranči La Morena



   Lidoví muzikanti , „mariachis“ , hrají zamilovaným na pláži Puerto Vallarta





Za krásami Kostariky


   Po téměř sedmi hodinách letu z Los Angeles , s krátkým mezipřistáním v horkém a dusném San Salvadoru , letadlo klesá a pod námi se objevují hory Cordillera Central , pak džungle a palmy kolem letiště Juan Santamaría u San José . Jsme v Kostarice , „Švýcarsku střední Ameriky“ , jak tuto nevelkou zemi s necelými třemi milióny obyvatel nazývají , nikoliv bez závisti v hlase , obyvatelé ostatních zemí Latinské Ameriky .

   Všeobecně se ví o Kostarice , že nemá armádu – už od roku 1949 , kdy skončila poslední občanská válka a kdy bylo rozhodnuto , že stát bude mít do budoucna pouze policii a občanskou gardu , civilní domobranu . A že tato středoamerická republika mezi dvěma oceány je jedním z hlavních světových producentů a vývozců kávy a banánů . Přitahuje i turisty a cestovatele z celého světa , protože založením a udržováním přírodních rezervací si zajistila ochranu a udržení poměrně neporušené přírody . Zatímco v okolních zemích – Nikaragui či Salvadoru , zuřily občanské války , při kterých vzácná zvířata byla vybíjena nebo zaplašována jinam , tady v Kostarice zůstal téměř neporušený ráj opic , tukanů , lenochodů , medvídků koati . Měl jsem štěstí , že jsem se před cestou do Střední Ameriky mohl sejít se známým cestovatelem , znalcem Latinské Ameriky a autorem velmi oblíbeného průvodce Kostarikou , Američanem polského původu Robem Rachowieckim . Jezdí do Kostariky už přes deset let , procestoval ji křížem krážem , a tak mi mohl dát několik cenných rad i poučení .

   A právě na základě jeho doporučení jsme se ubytovali v San José , odkud jsme pak podnikali cesty po Kostarice – zejména autobusy , protože to je zde nejlevnější dopravní prostředek , spolehlivý i celkem pohodlný . Naší základnou se stává nenápadný hotel Marlyn , přízemní penzion v hlučné a vykřičené čtvrti hlavního města , ve skutečnosti bezpečný a čistý ostrůvek , poskytující základní pohodlí . A to hlavní – možnost ponechání batohů a zavazadel zdarma v recepci i při delších potulkách .

   Zemi objevil při své čtvrté cestě do Ameriky Kryštof Kolumbus v roce 1502 a už tehdy byl překvapen množstvím zlatých předmětů , kterými byli ozdobeni místní indiáni . Zlaté čelenky , sošky zvířat , figurky ptáků , motýlů , kultovní předměty ze zlata , které používali indiánští kouzelníci – to všechno dnes můžeme obdivovat v Muzeu zlata v hlavním městě San José . Je umístěno v podzemí moderní budovy a nám připadá , jako bychom vcházeli do obrovského trezoru . Včetně mohutných pancéřových dveří a několika policistů , sledujících každý náš krok . Nemohu pořídit ani snímek , protože je zde přísně zakázáno fotografování . Zato však v Muzeu zlata můžete obdržet zcela zdarma dobré informace o možnostech cestování , noclehů , odjezdech autobusů a podrobné mapky , což velmi oceňujeme .

   Protože tady v hlavním městě mám ještě jeden cíl – najít a zdokumentovat „kostarické kamenné koule“ , o kterých píší ve svých knihách Erich von Däniken a Ludvík Souček . Ve všech průvodcích Kostarikou najdete jejich snímky s tím , že se jedná o velmi staré objekty z doby dávno před objevením Ameriky , prý snad i mimozemského původu . Pár z nich , těch menších , bylo prý převezeno před časem do hlavního města a jedna je umístěna v městském parku . Ve kterém ale ?

   Procházím tedy a propátrávám postupně několik městských parků kolem hlavní tepny San José – Kolumbovy třídy , která v délce několika kilometrů prochází městem směrem od mezinárodního letiště . Jako perlami je ozdobena rozsáhlými náměstími a parky , kterým vždy dominuje velká besídka pro nedělní a sváteční koncerty . Pak mi konečně přeje štěstí a já nacházím uprostřed nevelkého parku Carrillo v západní části města jednu z menších kamenných koulí . A později ještě dvě další v zahradách vládních paláců . Teď mohu postát nad jednou ze záhad světa , pohladit si dlaní drsný a naprosto pravidelný povrch kamene a dát volnost představám…

   Ale čas letí i tady v tropech a my toužíme poznat přírodu , která je největším bohatstvím této středoamerické země . Proto se vydáváme malým dvoumotorovým letadlem kostarické společnosti Sansa na pobřeží Tichého oceánu . Vrtulové letadlo Aviacar španělské výroby nás přenáší spolu s dalšími deseti cestujícími během necelé půlhodiny spolehlivě přes vrcholy hor Cordillera Central na letiště u městečka Quepos , kde nás vítá tropické vlhké vedro , háje palem a malá letištní budova , krytá palmovými listy .

   Mikrobusem společnosti se pak přemisťujeme až k okraji národního parku Manuel Antonio , který je pro dnešek naším cílem . Přírodní rezervace na břehu oceánu má rozlohu 682 hektarů tropických džunglí , ve kterých žijí opice , lenochodi , iguany . A je tu i několik nádherných písečných pláží a příkrých břehů , nad kterými krouží mořští orli . Abychom mohli vstoupit , musíme přebrodit úzkou říčku , vytékající z pralesa , a pak už se můžeme ponořit do tropické džungle a obliti potem stoupat v dusném vedru úzkými stezkami , po kterých občas přebíhají suchozemští barevní krabi , obdivovat barevné květy keřů i velké motýly .

   Rostou tu prapodivné stromy i vysoké vějířovité palmy a také palmy s kmeny , porostlými velkými ostny , vše divoce prorůstající a propletené v sobě , takže tropická vegetace tvoří většinou neprostupné stěny . Na kamenech pozorujeme kolonie mravenců , kteří se živí listy stromů , vykusují celé části a odnášejí do mraveniště , přičemž jsou schopni odnést břemeno 20krát těžší , než jsou sami – takže to vyhlíží , že po kmeni pochodují kousky zelených listů . A náhle se nad námi na stromech kolem objevuje první opice , „squirrel monkey“ , pak druhá , třetí… Jsou to nevelké chytré opičky světlejšího zbarvení s dlouhými ohony . Máme později příležitost pozorovat jednu z nich , když v úspěšné snaze vylepšit si jídelníček , z cizí tašky jedné z návštěvnic rezervace vytáhne šťavnaté mango a hbitě je pojídá v bezpečné výšce stromu . Dál v džungli se na kmeni stromu kousek nad našimi hlavami objevuje lenochod – „three-toed sloth“ , zavěšený hlavou dolů a držící se větve pomocí dlouhých ostrých drápků . A když se vracíme k pobřeží , máme doslova na dosah ruky i objektivů kamer velké iguany , tolik připomínající pravěké ještěry z filmu Jurský park…

   Po únavném dni sedíme pod palmami a díváme se na slunce , zapadající nad mořem , nad teplou vodou , ve které jsme se před chvílí osvěžovali a splachovali pot , bez ohledu na žraloky . Osvěžení přinášejí i velké kokosové ořechy plné sladkého „mléka“ , koupené v osadě od domorodce , který vám hbitě mačetou usekne jejich špičku , abyste mohli vypít a nasytit se měkkou dužinou .

   Vracíme se pak autobusem do San José , kolem pobřeží a pak horami . Rozbitá silnice se kroutí a zužuje téměř ve stezku a přetíná toky několika řek , divokých a širokých . A také jistě hlubokých , jak máme čas odhadnout , protože autobus musí zpomalit , vjíždí krokem na rezavé železné mostky , které skřípou pod váhou vozidla , a dokonce z nich odpadnou i vzpěry . V ještě horším stavu je dřevěný most o kus dál , zjevně ztrouchnivělý , most se silně prohýbá a náš autobus se na něm musí zastavit a povážlivě se naklání nad dravým proudem . Ale přesto se nám daří projet a cestující si zjevně oddychli , my i domorodci , zvyklí asi lecčemu .

   Jednou ze zajímavostí Kostariky , kterou neopomene navštívit snad nikdo , kdo zavítá do této tropické země , je „motýlí farma“ nedaleko osady La Guácima , rovněž v horách Cordillera Central .

   Tady , v nevelkém údolí , pěstují nádherné tropické motýly , které pak vyvážejí do celého světa , na objednávky zoologických zahrad , muzeí a podobných institucí . Není to levná záležitost , navíc farma má slušné příjmy i ze vstupného od četných návštěvníků a přes svou poměrně malou rozlohu slušně prosperuje . Hlavní část tvoří jakási velká „voliéra“ , část údolí s bujnou tropickou vegetací , odděleného od ostatní přírody jemnými síťkami . Tady kolem nás poletuje přes 3000 tropických motýlů , a my jsme přitom pracovníky farmy seznamováni s postupem – od sbírání motýlích vajíček přes péči o kukly , jejich balení a odesílání , krmení motýlů na zvláštních krmítkách zralými banány s cukrovou šťávou . A navíc nám tu ještě promítnou z videa film o motýlech a okřídleném hmyzu Kostariky .

   Z vyhlídkové terasy farmy je nádherný výhled na tři největší kostarické sopky – Poás ( 2704 m ) , Barva ( 2604 m ) a Irazú ( 3432 m ) . Vulkán Poás patří k činným sopkám , poslední velký výbuch vytvořil obrovský kráter na vrcholu hory v roce 1989 . Domorodci nám doporučují návštěvu , jedná se prý o nádhernou podívanou , a tak si umiňujeme , že se na vrchol sopky vypravíme . Zatím ale , udoláni tropickým horkem a pálícím sluncem , přičemž si stále více uvědomujeme , že v této středoamerické zemi jsme jen několik stupňů severně od rovníku , se vydáváme za osvěžením dál do hor , abychom vyhledali zdejší lázně Ojo de Agua . Byly založeny v roce 1937 u stejnojmenné vesnice v horském údolí . Pokryti prachem a potem , dorážíme k soustavě několika velkých bazénů pod širým nebem , naplňovaných prameny studené horské minerální vody ( má průměrnou teplotu 20 °C ) . A koupel v modře vykachlíčkovaných bazénech , obklopených kokosovými palmami a barevně kvetoucími keři , ve kterých poletují a křičí tropičtí ptáci , je tím nejlepším zakončením horkého dne .

   Autobus opouští hlavní město Kostariky San José a míří na východ ke Karibskému moři . Brzy nato cesta stoupá a ocitáme se mezi věkovitými stromy a horami národního parku Braulio Car­rillo . Z horské silnice se otevírá na chvíli nádherný pohled na údolí , zarostlé tropickou zelení deštného pralesa . Pak autobus vjíždí do dlouhého tunelu Zuruquí , za ním po chvíli už cesta klesá a opouštíme rezervaci .

   Další hodina jízdy je však neméně zajímavá . Tady , v rovině tropické Kostariky , můžeme pozorovat domorodé vesnice , obklopené kokosovými palmami a keři . A hlavně rozsáhlé plantáže banánových palem , pečlivě ošetřovaných a zavlažovaných , které končí až teprve před cílem naší cesty , městem Limón na karibském pobřeží . Musíme opustit příjemné prostředí klimatizovaného linkového autobusu , který nás vyklopil na malém autobusovém nádraží . Snažíme se nezdržovat tady příliš dlouho . Jak jsme byli už předtím varováni , v přístavním Limónu , kde žijí převážně karibští černoši , není zrovna bezpečno . A tak prokličkujeme mezi opilými a rozjařenými hloučky tmavých domorodců , kterých jsou i plné přilehlé ulice , a po chvíli už nás taxík odváží pár kilometrů do menšího přístavního města Moín , odkud se máme vydat na lodi do národního parku Tortuguero na pobřeží Karibského moře . U betonového mola v deltě řeky se scházíme s místním průvodcem a spolu s ním a několika Američany pak nastupujeme do nevelké pramice s přívěsným motorem . „Lanča“ , jak tu nazývají všeobecně tyto dopravní prostředky , řízené usměvavým černochem , který je zároveň kormidelníkem i kapitánem , se vydává s naší malou sedmičlennou skupinkou z delty na řeku , probíjející se porosty vodních hyacintů . A pak už vyplouváme na širokou tropickou řeku , jejíž břehy jsou až k vodě zarostlé hustou džunglí .

   U břehů můžeme vidět nejrůznější velké i malé vodní ptáky , na kamenech se vyhřívají velké želvy s dlouhými krky – zdánlivě nehybné a ospalé , ale když náš kapitán vypne motor a s pomocí pádla přiblíží loďku ke břehu , želvy hbitě skáčou do vody . O něco hůře je na tom méně pohyblivý „perezoso“ – lenochod , který je zavěšen hlavou dolů na větvi stromu u břehu . Jeho „útěk“ je tak pomalý , že máme čas na snímky . Zvíře se pohybuje doslova jako ve zpomaleném filmu . Asi po dvou hodinách plavby se náhle objevují na březích mýtiny popásající se stádečka buvolů zebu . Patří domorodým indiánům Bribri , kteří žijí ve svých primitivních dřevěných chatrčích přímo na březích řeky a většinou se živí lovem ryb a zvěře , pěstují banány a další tropické ovoce . Jejich chatrče na kůlech mají většinou otevřené stěny a střecha je kryta palmovým listím . Během naší pětihodinové plavby je potkáváme několikrát , jak pádlují po nahnědlé hladině řeky Tortuguero v kánoích , vydlabaných z jednoho kusu kmene stromu . Nakrátko přirážíme ke břehu v osadě Parismina , kde se posiluji smaženou rybou „robalo“ , čerstvě ulovenou a velmi chutnou , ke které jako příloha jsou podávány pečené banány , fazole a osmažené kousky kokosového ořechu . Bylo by tu příjemně – pod palmami a barevně kvetoucími keři , nad kterými poletují velcí motýli . A také domorodci jsou přívětiví k hostům , jak je to ostatně obvyklé v celé Kostarice . Ale dusné a vlhké vedro nás nutí spěchat , protože jsme propoceni až na kůži . Na další cestě nám náš průvodce ukazuje ještě kolonie malých netopýrů , kteří se živí šťávou z tropických květů , zahlédneme opice ve větvích , i velké iguany . A také několik tukanů s typickými obrovitými zobáky .

   Ale to už opouštíme hlavní tok řeky a vplouváme do jednoho z menších ramen . Pro dnešek jsme u cíle naší plavby , při které jsme podél pobřeží dopluli po řece Tortuguero až téměř k nikaragujské hranici . Přirážíme k malému dřevěnému molu . Jsme ve stanici s honosným názvem Tortuguero Caribe Lodge , která se skládá z několika dřevěných bungalovů na kůlech , se střechou z palmových listů . Jejich majitel , pan Marcos Zamora , indiánský míšenec , mi vypráví , jak tady zpočátku sám mýtil prales u řeky a mačetou zabíjel prudce jedovaté hady . A ukazuje mi kůže několika z nich , které visí v patiu . Ujišťuje nás ale , že nemusíme mít obavy – generátor zajišťuje celou noc světlo , kterého se hadi bojí . Kolem páté hodiny odpolední se však objevují komáři . Není nic platné zavřít se v chatrči , protože ta má kvůli větrání mezi stěnami a střechou asi 20 cm štěrbinu . A moskytiéry nejsou . Noc je i jinak poněkud neklidná – střecha z listí se hýbe nejrůznějším hmyzem , který občas padá i na postel , takže nezbývá než zalézt pod pokrývku , přestože je tropické horko a koupeme se v potu .

   Probouzíme se do svěžího rána , slunce teprve vychází a v korunách palem nevysoko nad námi poletuje hejno oranžově a zeleně zbarvených tukanů , kteří se krmí bobulemi a místo zpěvu vydávají jakési trochu dunivé skřeky ze svých velkých zobáků . Vidíme jich několik později , při plavbě o kousek dál po řece na sever , kam se vydáváme brzy zrána .

   Po cestě máme znovu příležitost pozorovat na březích chatrče indiánů , kteří vyjíždějí ve svých kánoích na lov ryb . Asi po hodině s námi naše „lanča“ s honosným názvem Tropical Wind ( Tropický vítr ) zabočuje do úzkého ramene řeky , které nazývají Caño Blanco . Ponurá stojatá tmavá voda a hustý tropický prales , kterým stěží proniká světlo a ve kterém se ozývají skřeky ptáků . Jeden z nich , krásně modře zbarvený , s velkým zobákem a podobný našemu ledňáčku , sedí zcela blízko nás . Tam , kde se musíme přiblížit příliš blízko břehu , nebo kde mohutné stromy překlenuly řeku , přidává loďka na rychlosti . Také náš kapitán má obavy z hadů . A skutečně – brzy zahlédneme nedaleko na větvi velkého plaza , tlustého jako ruka . A hned nato kajmana , dlouhého asi dva metry , číhajícího na břehu mezi vodními rostlinami . Brzy nato přirážíme k dřevěnému molu . Jsme v malé , ale významné biologické výzkumné stanici Caño Palma na jižním okraji dalšího národního parku Barra del Colorado . Provází nás po ní kanadský vědec , který nás seznamuje hlavně s rostlinami džungle . Jsou tu například palmy královské , rostou zde oříšky kešu . Ale vidíme zblízka také malé červené žabičky , „poison frog“ , které jsou nebezpečné na dotek a jejichž jed používají prý indiáni na hroty svých šípů . V laboratoři stanice nám ukazují preparovaná zvířata a kostry hadů , netopýrů , ocelotů a opic .

   Vracíme se před polednem . To už se prales kolem řeky dávno probudil , je dusné vedro a slunce proráží tropickým porostem , nad vodou poletují velcí barevní motýli a je slyšet vřeštění opic . Brzy se jich objevuje celé stádo , poskakují ve větvích na březích Caño Negro a přebíhají po skloněných stromech na druhý břeh , skáčou a hrají si , zatímco zdola je z temné zátočiny sleduje zdánlivě nevšímavě malý kajman . Přibližujeme se s loďkou až k němu – a zvíře se docela hbitě snaží vyšplhat do loďky po pádle , které mu nastavil náš kapitán . Pak si to rozmýšlí a ponořuje se , zatímco o kousek dál se z vody náhle vynořil pořádně velký kajman a vydal se k nám , aby se skryl pod loďkou . To už se ale dostáváme až mezi porost mangrove k břehu a tam objevujeme pěkného zeleného baziliška , kterému tady říkají ještěrka Ježíše Krista , protože prý dokáže zvláštním způsobem běhat po vodě . Vypadá jako malý pravěký ještěr a s dlouhým pruhovaným ocasem může mít asi půl metru délky . Fotografuji ho zblízka , ale je tak výborně maskován , že snímek je skutečnou „skrývačkou“ a je velmi těžké zvířátko na něm objevit .

   Z pralesa se docela blízko ozývá jaguár , opice zděšeně prchají a my odrážíme . Brzy nato vyplouváme z ramene Caño Negro na širokou řeku Tortuguero a vracíme se zpět . Čeká nás ještě několikahodinová odpolední plavba do Moínu – a pak další cesty za poznáním nádherné a divoké Kostariky .



   Zatím nepřekonaný dopravní prostředek kostarického venkova –

malované „caretas“





Dobří lidé ( v Kostarice ) nevymřeli


   Kostarika si předvídavě vytvořila na svém území systém národních parků , rezervací , ve kterých pečlivě chrání zvěř , která již byla v okolních zemích vybita . V hlubokých tropických pralesích a džunglích tady nacházejí útočiště opice , iguany , kajmani a krokodýli , lenochodi , tukani a papoušci… Jsou tu hory , tří a čtyřtisícovky , které vám skutečně připomenou Švýcarsko – s tím rozdílem , že v nich můžete najít donedávna či dosud činné sopky . Samozřejmě nám to nedalo , abychom se nevydali na jednu z nich . Vulkán Poás , ležící v nadmořské výšce téměř 3000 metrů . Soptil ještě nedávno , v roce 1989 , přičemž , jak mi vyprávěl americký cestovatel Kostarikou a autor vynikajících knížek o této zemi Rob Rachowiecki , létaly do dálky velké žhavé balvany a do vzduchu vylétl celý vrchol hory . Jak jsme zjistili , dá se z hlavního města San José , kde jsme měli naši „základnu“ , dostat na sopku Poás zcela dobře autobusem , ale jen v neděli . S obtížemi , protože ten dopravní prostředek je v onu dobu středem zájmu všech turistů i místních občanů . Ale přesto se nám podařilo způsobem téměř detektivním tento jediný autobus vyhledat , zakoupit zpáteční lístek , usadit se . A už jsme byli na cestě do hor , míjeli jsme rozsáhlé plantáže kávy a čaje yerba , autobus stoupal výš , až jel krokem na serpentinách , projížděl zalesněnými horami . A nám se otvíraly nádherné výhledy na horská údolí , kde nad loukami přeletovali tropičtí velcí motýli a pásly se krávy . Pak jsme konečně byli nahoře , kde začínal národní park Poás , kde autobus v téměř třech tisících metrech s vroucím motorem skončil svou pouť , a my konečně mohli vyjít na stezky v džungli a obdivovat se deštnému pralesu s tropickými květy a kolibříky , poletujícími nad keři , a horským jezírkům v dávných kráterech vulkánů . A samozřejmě sopce Poás , jejíž kráter má 3 km v průměru a je hluboký 150 m . A kde krajina se podobá té měsíční , jak po ní kdysi chodili američtí astronauti . S okrovými a žlutými barvami písku a skal , porostlých fialovými a žlutými květy . Tady se člověk nemůže vynadívat , protože se ocitá kdesi v prvopočátku Země či vzdálených planet .

   Ale je čas k návratu , autobus nečeká . Vracíme se k parkovišti , abychom zjistili , že náš jediný dopravní prostředek , jehož zbytečnou zpáteční jízdenku máme v kapsách , už odjel . Inu , není divu , řídili jsme se omylem sanfranciským časem , zatímco zde je už o hodinu víc . Co tedy činit , jak se dostat dolů z hor a do San José ? Pomáhá moje španělština a ochotní domorodci , kteří nás posílají ke staršímu velkému autobusu , chystajícímu se k odjezdu .

   „Požádejte o pomoc , určitě vás svezou ,“ tvrdí mi . Značně omšelý autobus je obsazen plně asi 30 lidmi všeho věku , kteří po mé prosbě o svezení dlouho neváhají , pokyvují účastně hlavami a uvolňují nám místa na zadním sedadle . A už vyjíždíme , dokonce jinou a mnohem delší , ale podstatně zajímavější cestou horami a lesy , než měl jet „náš“ autobus . Naši společníci nejsou žádný podnikový zájezd , jak jsme se domnívali zpočátku . Velká a rozvětvená rodina , složená z přímých i vzdálených příbuzných , si prostě na víkend najala celý autobus a vydala se do hor . Teď nás přijali částečně „za své“ , s radostí si s námi povídají o České republice i Kostarice , o svých radostech i starostech . A na zastávkách v horských osadách , kdy vybíhají houfně mladí i staří k dřevěným stánkům u silničky , nás častují tropickým ovocem . Je nám mezi nimi moc dobře , přestože je to společnost tuze hlučná a rozjásaná , jejíž členové – rodiče a děti , bratranci , strýci , prarodiče se družně baví a zpívají , zatímco ti nejmenší , vysílení cestou i jídlem , usínají na podlaze autobusu na prostřených dekách . Také toto je Kostarika , ten život v družnosti a pospolitosti velkých rodin , jaký je typický pro latinskoamerické země . A který zatím úspěšně odolává modernímu světu . Kostarika dobrých a účastných lidí , kteří dosud ctí hosty a poskytují přístřeší poutníkům . Prostí a dobří lidé , jací bývali a věřím , že jsou i u nás , kteří určitě nikde nevymřeli . Žijí tady v Kostarice , všude v Latinské Americe , nebohatí statky pozemskými , ale svým srdcem a duchem . A přál bych si , abych dokázal být takový jako oni , abychom to dokázali my všichni , všude na světě a hlavně u nás doma , protože jen v návratu k dobrotě , prostotě , upřímnosti a pospolitosti je zřejmě cesta k lepšímu životu v současném světě konce 20 . století .





Petrópolis – město brazilských císařů


   Podle informace v našem knižním průvodci , kterou nám potvrdili v hotelové recepci , měl autobus z Rio de Janeira odjíždět do Petrópolis v dopoledních hodinách . Skutečně tomu tak bylo , informátoři nelhali . Jenže dnes byla sobota , a tak jsme hodnou dobu čekali marně na stanici autobusového nádraží ve staré části Ria , zatímco slunce začalo pěkně připalovat – až nás zaměstnanci upozornili , že v době víkendů odtud kýžený spoj vůbec nejezdí . Ta změna jízdního řádu se prý udála teprve nedávno . Tady ovšem hranice jejich informovanosti končily . A tak jsme museli vyvinout dost úsilí téměř detektivního , než se nám podařilo zjistit s pomocí místních občanů , že autobus je vypravován ze stanice Rodoviária Novo Rio . Přepravili jsme se tam autobusem místní dopravy , který nás pak po půlhodině jízdy vyklopil v blízkosti „favel“ – příbytků brazilské chudiny . Byly to domky a domečky z nejrůznějších materiálů , mezi nimiž převládal vlnitý plech z naftových sudů , papundekl a papír z krabic . Říká se ovšem , že právě tady se rodí nejhezčí děvčata , která oslňují turisty svými snědými těly na plážích Ria .

   Široká páchnoucí stoka , protékající nedaleko favel a odvádějící odpad z nich , nás po chvíli chůze dovedla k modernímu autobusovému nádraží , jehož zastávky byly přeplněny houfy čekajících . Ale měli jsme štěstí , protože v autobusu do Petrópolis byla ještě volná místa , a tak jsme už za malou chvíli seděli konečně v pohodlném místenkovém a klimatizovaném dopravním prostředku , který nás unášel předměstími Rio de Janeira na sever do pohoří Serra dos Órgãos , kam jsme se vydali po stopách brazilských císařů .

   Jak jsem se dozvěděl už předtím z příslušné literatury , Brazílie se stala samostatnou monarchií už v roce 1821 , kdy syn portugalského krále Pedro prohlásil zemi , která byla do té doby kolonií Portugalska , samostatným královstvím a brzy nato císařstvím , kterému začal vládnout jako císař Pedro I . Sídelním městem monarchie se stalo Rio de Janeiro , kde si dodnes návštěvníci s obdivem prohlížejí velkolepý císařský palác ( dnes Národní muzeum ) . Protože však toto velkoměsto , které bývá někdy označováno , snad právem , za nejkrásnější město světa , je postihováno v létě zničujícími vedry , hledali si brazilští monarchové jiné a podstatně příjemnější místo pro své letní sídlo . A tak už císař Pedro I . zakoupil pozemky v horách asi 80 km severozápadně od Ria , kde později jeho nástupce Pedro II . vybudoval svůj letní palác a další zajímavé stavby a kde vzniklo město Petrópolis . Po svržení císaře a vyhlášení republiky roku 1889 zůstaly stavby zachovány , a tak mohlo být později vybudováno muzeum císařství – Museu Imperial , které uchovává korunovační klenoty brazilských císařů , šperky šlechty a množství dokumentů z dob císařství .

   Autobus s námi projíždí nejprve mírně pahorkatou krajinou polí , keřů a nízkých stromů , sem tam se mihnou domky vesnice . U říčky Saracuruna , jejíž vody stékají k pobřeží z hor Serra da Estrela , začíná silnice rychle stoupat a mění se v jednosměrnou , stále více se zužuje . Nabíráme výšku , autobus sviští serpentinami silničky , obrostlé z obou stran tropickou džunglí , vydechující ze své bujné zeleně palem , rostlin s velikými listy a keřů dusné a vlhké horko . Občas se v zatáčce otevře pohled na zelené údolí hluboko pod námi a hřebeny hor Serry , nad nimiž vypařující se voda tvoří hustá mračna mlhy .

   Z bujné zeleně se někdy vynoří střechy horské osady , zasazené do neuvěřitelně strmého svahu v džungli . Ale to už jsme v nadmořské výšce přes 1200 m . Ještě chvíli jízdy serpentinami nad příkrými stěnami údolí , kde se tají dech , než se ocitáme na hřebenech hor . Tady silnice sleduje tok řeky Caioba Mirim . Sjíždíme do širokého údolí , kde nás vítá příjemný svěží vzduch a kvetoucí keře . Blížíme se k městu Petrópolis , které se ohlašuje velkou budovou bývalého kasina Quitandinha , které bylo zrušeno roku 1946 a slouží dnes jako hotel . Budova má německý styl , včetně špičaté vysoké střechy a hrázdění hnědých trámů ve zdivu .

   Brzy nato se ocitáme v centru Petrópolis , kde na nevelkém autobusovém nádraží jízda končí . Hlavní ulice města je tvořena výstavnými budovami domů a paláců šlechty z doby císařství , se zdobenými okny a sloupy kolem portálů a bránami do úpravných zahrad , ohrazených starobylými mřížemi .

   Nevelkému parku uprostřed bulváru , jehož mohutné stromy poskytují příjemný stín a ochranu před pálícím sluncem , dominuje socha císaře Pedra II . , sedící rozšafně na kamenném trůnu uprostřed trávníku .

   Ulice a uličky města kypí ruchem , jsou tu obchody a obchůdky , přeplněné lidmi , zní zpěvavá portugalština . Tady ve městě prý ve svých palácích ještě žije četná bývalá šlechta z doby brazilského císařství , ale také přímí potomci brazilských císařů . Rádi tomu věříme , neboť na hlavní ulici vidíme velké obchodní centrum , nazvané na počest bývalého monarchy Pedro II . Ulici zakončuje zajímavý kostel v portugalském koloniálním stylu , který by také jistě stál za prohlídku . Ale čas příliš rychle ubíhá a tak se obracíme stranou do jedné z ulic , která nás alejí starých stromů dovádí k bývalému císařskému letnímu paláci .

   Podél zdi , která obklopuje tropický park , přicházíme k bráně a vcházíme do parku . Úpravné asfaltové a pískové cestičky jsou obklopené bujnou tropickou zelení , nad hlavami se nám tyčí mohutné staré stromy s velkými listy i štíhlé palmy . Po kamenném schodišti pak vystoupáme na dlážděné prostranství nad parkem k císařskému paláci . Zdánlivě nevelká , patrová růžová a bílá budova s přízemními křídly po stranách a vchodem , ozdobeným balustrádou s terasou , nás zpočátku zklame svou malou rozlohou .

   Připomíná spíše některý ze zámků venkovské šlechty v Evropě . O to víc nás pak příjemně překvapí poklady , které skrývá uvnitř .

   Dostáváme se do ní po zaplacení nevelkého vstupného a opatřeni zapůjčenými bačkorami jako v našich zámcích . A pak už můžeme procházet komnatami , které byly kdysi vyhrazeny jen brazilským císařům , vysoké šlechtě a diplomatům . Vstupujeme do pracovny císaře Pedra II . , ve které na psacím stole je dodnes umístěn jeden z prvních telefonů – dar pana A . Grahama Bella brazilskému císaři . Pomocí tohoto přístroje měl monarcha na svou dobu velmi rychlé a moderní spojení s vládním palácem v Rio de Janeiru .

   Můžeme obdivovat vyřezávaný zlacený trůn císaře v trůnním sále , ale také četné šperky císařovy rodiny , samozřejmě zlaté a bohatě zdobené velkými brazilskými diamanty a smaragdy .

   Jsou tu silně zlacené a malované jídelní soupravy císařů a šlechty , obrazy , rytiny , fotografie , kresby erbů a rodokmeny , které by jistě zaujaly mnohé naše heraldiky . A také samozřejmě řády a vyznamenání brazilského císařství . Pro nás je zajímavé , že s rodem brazilských císařů byl velmi úzce spřízněn český rod hrabat Dobřenských , kterým patřila Chotěboř – jedna z komtes se stala svého času manželkou člena císařské rodiny .

   Dostáváme se do komnat , kde jsou ve vitrínách vystavena zlatem a stříbrem zdobená roucha ( například korunovační oděv císaře Pedra II . , včetně vzácného hermelínového pláště a pláštíku z papouščího peří ) , róby císařoven , princezen a dvorních dam . V jiných sálech nacházíme dary nejrůznějších monarchů brazilským císařům , skříňky , jídelní náčiní , vše ze zlata a stříbra , nebo zdobené těmito vzácnými kovy , polodrahokamy a perlami . Nechybí ani zbraně , které ovšem už v době svého vzniku měly jen ozdobný účel – kordíky , dýky a meče , jejichž pochvy se třpytí brilianty . V jídelně visí velký křišťálový lustr , který pravděpodobně pochází z Evropy , ale nedaří se nám zjistit , zda místem jeho původu nejsou Čechy . Mnohé sklo prý pochází hlavně z Murana .

   Ve Zlatém pokoji , kde nádherně vyřezávaný nábytek je silně zlacen , visí na zdi velký portrét císaře Pedra II . ve slavnostním rouchu , jak vystupoval při zahajování zasedání brazilského parlamentu . Je oblečen v bílém , zlatem pošitém oděvu s modrým pláštěm , krumplovaným zlatem , opásán korunovačním mečem , v ruce velké zlaté žezlo s okřídleným drakem na hlavici , který zlověstně blýská diamantovýma očima . Toto žezlo , které podědil Pedro II . po svém otci , bylo zhotoveno ke korunovaci císaře Pedra I . roku 1822 . Na tomto oficiálním portrétu má císař na hlavě korunu , kterou dal zhotovit u klenotníků v Riu roku 1841 ke své korunovaci . Obraz se velice liší od jiné podobizny , kterou nacházíme v další z komnat . „Občanský portrét“ předvádí Pedra jako staršího , docela sympatického muže s plnovousem a inteligentníma očima v občanském oděvu , jak se asi pohyboval obyčejně v soukromí svého paláce a zahrad v Petrópolis .

   Zlatým hřebem prohlídky císařského paláce je ovšem klenotnice , kde si můžeme prohlédnout původní korunu císaře Pedra I . , která je tvořena několika vysokými zlatými oblouky . Samozřejmě je tu i pozdější koruna Pedra II . , jak jsme ji už viděli na jeho portrétu . Zlatá císařská koruna , která váží téměř 1 a ¾ kg a je zdobena 639 diamanty a 77 perlami .

   Opouštíme nakonec císařský palác a přesouváme se do nedaleké přízemní budovy , kde jsou vystaveny kočáry brazilských monarchů , včetně malých dětských vozidel princů a velkého zlaceného kočáru s erby , ve kterém se vozil poslední císař .

   Na nevelkém náměstí , jen několik bloků od paláce a jeho zahrad , nás upoutává pěkná pseudogotická katedrála , jejíž věž je ozdobena vysokou štíhlou špicí . Tady je poslední místo odpočinku brazilského císaře Pedra II . a císařovny Teresy Cristiny . S nimi je tu pohřbena v hrobce pod katedrálou jejich dcera princezna Marie Amélie ( podle portrétu , který jsme viděli v císařském paláci , byla velice krásná ) a císařův zeť , francouzský hrabě d’Eu . Náhrobky v postranní kapli u vchodu do katedrály jsou po vzoru evropských monarchů zdobeny ležícími sochami zemřelých , vytesanými velmi věrně v mramoru .

   Jdeme dál do ulic Petrópolis , protože v zeleni jednoho z parků se tu má ukrývat Palácio de Cristal – oranžérie , kterou dal postavit roku 1884 císařův zeť pro velkou výstavu květin . Těšíme se na ukázky exotické tropické brazilské květeny , ale jsme zklamáni . Nacházíme jen velký prázdný prosklený pavilón . Ale pěkné prostředí parku , plného subtropických a tropických rostlin , nám to vynahrazuje .

   V Petrópolis máme ještě jeden cíl – navštívit dům brazilského vynálezce a známého průkopníka letectví A . Santose-Dumonta . Nevelká budova , postavená v příkrém svahu , v sobě skrývá malé muzeum s fotografiemi , plakáty , novinovými výstřižky , modely letadel a dalšími zajímavými materiály ze života slavného Brazilce . Budova je to poněkud zvláštní , protože pan Dumont byl prý velmi pověrčivý , takže například dřevěné schody uvnitř domku i stupně vedoucí na svah do zahrady jsou stavěny tak , aby se na ně vstupovalo vždy levou nohou – levá polovina každého stupně je níž .

   Blíží se večer a tak se rychle vracíme k centru , aby nám neujel poslední autobus do Rio de Janeira . Ale máme opět štěstí , autobus tady ještě stojí , takže se dokonce stačíme posilnit na cestu sendvičem a caipirinhou – koktejlem z drceného ledu , třtinové pálenky , cukru a šťávy z limetek . Je to oblíbený brazilský nápoj , který ve zdejších vedrech výborně osvěžuje a také samozřejmě ve větším množství rychle opíjí . Připíjíme si jím na rozloučenou s císařským Petrópolis a jeho dávnými monarchy . Protože za chvíli už nás autobus unáší po hřebenech pohoří Serra da Estrela a pak jednosměrnou horskou silničkou mezi zelení nad krkolomnými srázy dolů do údolí , kde nás čeká se svými plážemi a zátokami ten nejkrásnější a také zrádný a často nebezpečný brazilský klenot , znící po večerech divokou sambou – Rio de Janeiro . Vracíme se z dob brazilských císařů .





Puerto Rico s příchutí rumu


   O tom , že navštívím jednou Portoriko , jsem přemýšlel už dávno . Snad od té doby , kdy jsem viděl film s Vlastou Burianem , ve kterém hraje slavný komik ve službách pana Holmese dvojníka bázlivého portorického krále . Skutečné Portoriko samozřejmě krále , na rozdíl třeba od Havaje , nikdy nemělo .

   Portoriko ( španělsky Puerto Rico ) , „Bohatý přístav“ , objevil roku 1493 Kryštof Kolumbus a dal mu nejdříve název San Juan Bautista . Už v roce 1508 jmenovalo Španělsko svého guvernéra , aby zastupoval na ostrově v Karibském moři španělského krále . První guvernér Juan Ponce de León si dal vystavět v hlavním městě San Juan opevněnou rezidenci . Od roku 1521 tak začala výstavba a důkladné opevňování hlavního města , které pak vlastně trvalo po celou dobu španělského panství nad ostrovem až do roku 1898 .

   Španělé si byli od začátku vědomi toho , že Portoriko , jejich důležitý opěrný bod v Karibském moři , ostrov sám o sobě bohatý tropickým ovocem , banány , kokosy , později třtinovým cukrem a surovinami , navíc přístavy a překladišti lodí na trasách z Mexika a Pacifiku , bude velkým lákadlem pro anglické i holandské piráty . A tak se už od 16 . století soustředili na výstavbu mohutných a téměř nedobytných pevností . Hlavně v San Juanu , kde vybudovali několik přístavů pro obchodní lodě .

   Nejnebezpečnější z pirátů byl sir Francis Drake , který zaútočil už roku 1595 , ale byl odražen dělostřelbou z pevnosti El Moro a jeho flotila byla téměř zničena . Odraženi byli i Holanďané , kteří se pokusili vzít hlavní město útokem v roce 1625 . Chytří Španělé si poté najali šikovného irského stavitele , který zdokonalil opevnění natolik , že se stalo prakticky nedobytným .

   Dnes mohou turisté obdivovat v městě San Juan několik pevností – největší El Morro s mnoha kanóny velkých ráží ve střílnách šest metrů silných zdí , a její „sesterskou pevnost“ San Cristóbal , ze které mohutnou dělostřelbou ještě v roce 1898 odrazili ( alespoň na pár měsíců ) španělští vojáci lodě americké invazní flotily za španělsko-americké války . Válku ovšem Španělsko prohrálo , a tak od konce 19 . století má Portoriko status „přidruženého státu USA“ . Na ostrově se mluví španělsky . A jak jsme zjistili , také veškeré informace i nápisy jsou ve španělštině , kterou se tady nejlépe domluvíte , je totiž zatím stále ještě úředním jazykem .

   Jedním z největších vývozních artiklů , kromě banánů a cukru , je v současné době hlavně rum vyhlášené značky Bacardi . Vyráběl se tady už od roku 1936 a jeho výroba stoupla na dvojnásobek , když sem byla přenesena v roce 1958 také kubánská továrna . Návštěva zdejší výrobny rumu a jeho ochutnávka patří k atrakcím , jaké si tu málokdo dá ujít . A tak po prohlídce romantického starého města s typickými věžičkami v hradbách , ulic v zeleni exotických stromů , květů ibišků a návštěvách pevností i starobylých španělských hospůdek s hudbou kytar se rozhodujeme , že se vydáme také za tajemstvím výroby třtinového rumu , který jsme už předtím ochutnali pod palmami na známé pláži Condado v koktejlech z tropického ovoce .

   Ze čtvrti Condado , kde máme základnu v malém hotýlku nedaleko zlatavé pláže , se přemisťujeme levným autobusem k přístavu v San Juanu . Tady kotví neuvěřitelně obrovské a přepychové za­oceánské lodě . My nastupujeme do převozního parníčku , kterým přeplouváme v necelé půlhodině záliv a přistáváme v městečku Cataño . Z přístavu dopravují zájemce k pozemkům společnosti Bacardi soukromí taxikáři s mikrobusy . Jak ale zjišťujeme , požadují oproti ceně , uvedené v průvodci sumu více než desetinásobnou , takže se rychle rozhodujeme , že jim nedáme vydělat a necelé tři kilometry po pobřeží ujdeme pěšky . Několikahektarové pozemky firmy Bacardi jsou obehnány mohutnou zdí a dobře hlídány , za bránou pak máme příležitost obdivovat rozlehlý , dobře udržovaný park s kokosovými palmami a jezírky s vodními ptáky . Uprostřed parku vítá návštěvníky to nejpříjemnější – velký otevřený moderní pavilón s dobře vybaveným barem a příjemnou obsluhou , kde na uvítanou dostáváme koktejl z rumu Bacardi a šťávy z lahodného tropického ovoce s ledem . V dusném horku je to výborné osvěžení . Občerstvení i následující prohlídka areálu i samotné výrobny je pro návštěvníky z reklamních důvodů zdarma .

   A pak už jsme naloženi do vláčku na kolech , který nás odváží k hlavní budově továrny , kde nás vítá přívětivý portorický průvodce . V přízemí tu mají expozici , ze které se dozvídáme o začátcích firmy a hlavní údaje o výrobě vyhlášeného rumu . Jsou tu i původní destilační přístroje a staré dřevěné sudy , ve kterých tento oblíbený alkoholický nápoj karibských pirátů i domorodců nechávají uležet tři až šest let . Kromě Portorika má firma v současné době ještě výrobny v Mexiku , na Bahamách a v Kanadě . Ta zdejší zaměstnává 600 pracovníků , kteří vyrobí a prodají ročně do celého světa zhruba za 600 miliónů dolarů kvalitního rumu značky Bacardi , světlého i tmavého . Po těchto a dalších informacích jsme odvedeni do dalšího patra , kde se nás ujímá pro změnu sličná domorodka a provádí nás výstavou s láhvemi i etiketami různých druhů rumu . Na nákresech , snímcích i modelech vidíme , jak se z cukrové třtiny získává melasa , která je hlavní surovinou k destilaci budoucího „nápoje mužů“ . A konečně v dalším patře můžeme nahlédnout do výrobny s obrovskými nádržemi a pak do stáčírny – obrovské , až sterilně čisté haly s moderními stroji .

   Práce tady není určitě těžká , přestože hluk u toho je náramný . Na zaměstnance zbývá většinou jen sezení u pásu a kontrola přesnosti strojů , které plní rumem láhve s pestrými etiketami . Jak se dozvídáme , za minutu se naplní a vloží do připravených krabic při pomalejším provozu 250 , při rychlém až 350 láhví rumu . Ale pak už nás zdvořile vymanévrují z klimatizovaných hal ven do tropického horka , kde čeká náš známý vláček , aby nás dopravil do dalšího moderního pavilónu . Tentokrát do rodinného muzea firmy Bacardi , kde nám ukazují fotografie zakladatelů a celý rodokmen staré italské rodiny v podobě pořádně košatého stromu , plného jmen . Ti , kteří kdysi v malém začali s destilací a prodejem rumu , by asi měli radost , kdyby věděli , že se ho dnes vyrobí kolem půl miliónu litrů denně ! A také se samozřejmě dobře prodá , protože o kvalitní rum je zájem hlavně ve Spojených státech , ale i všude jinde ve světě .

   Prohlídka končí , vláček nás odváží zpět k pavilónu , kde se za barovým pultem uklání úslužný číšník . Nabízí nám opět zdarma a na účet firmy osvěžující koktejly z rumu bílého i tmavého vzácných značek i slušného stáří . A tak mám příležitost ochutnat i ten nejvíce uleželý , starý přes šest let . Má chuť i vůni po sudu , ve kterém byl uložen . Bílý rum je uskladněn ve velkých kůlnách v obřích cisternách .

   V přestávce přichází i pár zaměstnanců , aby se osvěžili do další práce . A my raději přestáváme s ochutnáváním , přestože se nám teď bude zpět šlapat o poznání lépe a s výbornou náladou . Neseme si pár suvenýrů z firemního obchodu a neodolali jsme ani tomu , abychom si nekoupili domů zdejší specialitu – rumovou bábovku . Je vynikající .

   Přes lehké opojení alkoholem se nám daří najít po delším pochodu v tropickém horku , které po tom výborném osvěžení teď tolik nevadí , zastávku mikrobusu . Ovšem ne toho „turistického speciálu“ , ale veřejného dopravního prostředku pro domorodce . Vezeme se s několika rodinami Portoričanů , živých a veselých lidí , usměvavých a přívětivých , kteří se vyptávají na naše zážitky a pochvalně pokyvují hlavami . Stará , snad osmdesátiletá paní , nám na rozloučenou tiskne ruce: „Jen si náš ostrov pořádně prohlédněte , ať ho poznáte víc a zblízka . Původní domorodci , indiáni Taínové , ho nazývali Borinquén . A my mu tak říkáme ještě teď . O jeho krásách se zpívá v mnoha písních .“

   Je to moudrá stará žena , kterou zlobí , když její krajané chtějí příliš neomaleně vydělávat na turistech , protože ví , že to není slušné ani chytré . „Často jim říkám , že by si měli uvědomit , že turisté , kteří sem přijíždějí zdaleka , sem jedou z opravdového zájmu o naši vlast , určitě většinou museli těžce pracovat a šetřit peníze , aby se sem mohli podívat . A pokud je budou nestydatě okrádat , nevrátí se . Je to zlé a krátkozraké , poškozuje to Portoriko !“

   Je tím spravedlivě rozhořčená a dlouho a dojatě se s námi loučí . Patří k milým a přátelským lidem , jaké později potkáváme všude na cestách tímto nádherným ostrovem v Karibském moři , který si přes částečnou amerikanizaci zachovává svůj svéráz z dob španělských grandů .



   Výrobna rumu Bacardi



   U jednoho z děl v pevnosti El Morro





Za melodiemi Polynésie


   Svého času jsem se v Jihlavě vždycky nesmírně těšil na občasné koncerty Vávrovy skupiny , která měla ve svém repertoáru kromě latinskoamerických také písně a tance tichomořských ostrovů . Však si na to dodnes rád zavzpomínám s jejich bývalým vedoucím Oldřichem Vávrou , pokud se sejdeme při mé návštěvě Jihlavy . Na „vávrovce“ , kteří s velkou láskou a porozuměním tak věrně interpretovali domorodou hudbu , jsem si několikrát vzpomněl při mých cestách po Havajských ostrovech . Lidová hudba a tanec Hula jsou tu stále živé . V Honolulu , kde existuje škola lidového tance , se učí domorodým obyčejům , tancům a písním už malé děti , aby z nich pak vyrostli vynikající tanečníci . Mají se co učit , aby dokázali ladnými pohyby rukou a těla vyjádřit vlnění moře , lov ryb , lásku – vše , o čem se zpívá v havajských písních . Na cestách po ostrovech Kauai , Havaji i Oahu jsem viděl množství drobných i velkých představení havajských tanců . Atmosféra staré Polynésie tu nevymizela ani na hlavním ostrově OAHU , kde je nejvíc turistů , přijíždějících se koupat na nádherné pláži Waikiki . Jak jsem zjistil , tančí se všude a při každé příležitosti . A tato zajímavá a krásná podívaná bývá pro diváky téměř všude vždy zdarma .

   Mezi nejnavštěvovanější představení havajských písní a tanců patří Kodak hula show v tropickém parku královny Kapiolani , kde je velký amfiteátr . Představení trvá asi 40 minut , po skončení mají návštěvníci možnost vyfotografovat se s tanečnicemi nebo i s havajským náčelníkem , který představení vždy zakončuje . Soubor , který vystupuje na této show , je mnohačlenný , jeho atrakcí je velká kapela havajských babiček , doprovázejících mladé a nádherně barevně oblečené tanečnice hrou na kytary a ukulele .

   Další podobná představení v malém lze spatřit například v obchodních centrech . Ta všechna jsou určena více méně pro turisty . Už méně novodobého pozlátka a více skutečně starobylého umění nabízí tance a písně staré Havaje ( nebo také Sandwichových ostrovů , jak je nazval svého času jejich objevitel kapitán James Cook ) . Tančí je mládež od 15 do 20 let v původních starých krojích , a toto představení je pořádáno v centru města Honolulu vždy večer při západu slunce , kdy havajská královská garda v původních uniformách a s karabinami z roku 1903 slavnostně spouští ze stožáru havajskou vlajku .

   Jak živá a podmanivá je atmosféra staré Polynésie , o tom jsem se přesvědčil při jednom zajímavém představení , které nebylo vůbec naaranžováno , vytrysklo úplně mimoděk z čiré radosti ze slunce , palem a modra moře . Odehrávalo se ve velké stinné besídce na hlavní promenádě Honolulu nad zlatavou pláží Waikiki , kde se sešli zcela náhodně staří a postižení lidé , penzisté , slepci , vozíčkáři . Povídali si jen tak , a pak náhle jeden ze slepců začal hrát na ukulele , přidaly se havajské kytary a ženy se daly do zpěvu . Myslel jsem si zpočátku , že se jedná o domorodé Havajce , protože mnozí z nich měli typické klobouky z palmového listí , ale těch skutečných domorodců tu bylo jenom pár . Také náhodná chodkyně , starší žena , která se jen tak přidala a začala bravurně tančit uprostřed besídky , byla zcela zjevně Američanka .

   Po mých cestách Havají mohu jen souhlasit s doktorem Stinglem , který ve svém cestopisu Očarovaná Havaj prohlásil , že pokud někdo pozná tyto ostrovy , podmaní si ho zvláštní atmosféra , musí se k nim vracet a vzniká v něm touha usadit se tam navždy . Nevím , jak je tomu v mém případě , ale rozhodně budu dlouho vzpomínat na havajské zpěvy a tance z té besídky v Honolulu , na radost ze zpěvu a moře , která dala těm lidem zapomenout na všechna trápení nemocí či stáří .

   Mezi nejzajímavější atrakce ostrova Oahu patří Polynéské kul­turní centrum , za kterým jsem cestoval na severovýchod ostrova . Tady má návštěvník možnost , aniž by navštívil množství jiných ostrovů , vidět v originálním podání písně a tance celé Poly­nésie .

   Cesta kolem pobřeží stoupá k horám , prochází palmovými háji a kolem havajských vesnic s velkými dřevěnými a pěkně vyřezávanými sochami dávných bohů Tiki . Nechybějí tady ani stánky , kde si můžete koupit velmi levné tropické ovoce – manga , papáje a hlavně obrovské zralé a šťavnaté ananasy , jejichž šťáva nejlépe osvěží .

   U vstupu do komplexu střediska , nedaleko obce Laie , vítají návštěvníka domorodé dívky s květinovými věnci , „lei“ – a pak už za vstupné 25 dolarů můžete vejít a celý den poznávat kulturu , zvyky , obyčeje , lidové stavby tichomořských ostrovů . Neboť hlavní částí střediska je veliký skanzen , který se skládá z původních domorodých staveb a celých částí vesnic .

   A tak se náhle ocitám na ostrovech Samoa . Je tu celá vesnice domorodých chýší z bambusu a palmového listí , výstavný dřevěný náčelníkův dům . A mezi tím vším a v těch chatrčích na kůlech a téměř bez stěn samojští muži a ženy , kteří mne vítají a ochotně předvádějí nejrůznější domácí práce – pletení košů a klobouků z palmového listí , otevírání kokosových ořechů nabodnutím na špici kopí , primitivní rozdělávání ohně . A rádi mi také ukazují své zbraně – velmi nebezpečně vyhlížející , ale nádherně vyřezávané oštěpy a kyje z tvrdého dřeva . Mám přitom příležitost pohovořit si i se skutečným samojským náčelníkem , „mataiem“ , vedoucím této skupiny Samojců , kteří pracují pro zdejší kulturní centrum . Postupně procházím celým skanzenem , rozloženým pod palmami a kolem jezírek , na kterých se můžete projet v domorodé kánoi , zatímco všude kolem barevně kvetou ibišky a jiné tropické keře a stromy . Vstupuji do vesnice z Fidži , kde se mým průvodcem na chvíli stává bojovně a hrozivě pomalovaný mladík s kopím , mohu vstoupit do chatrčí se střechami z palmového listí a prohlédnout si jejich zařízení . Ve vesnici Maorů z Nového Zélandu obdivuji jemné dřevořezby a neuvěřitelně vysokou špičatou střechu chrámu – rovněž z listí palem . A mám možnost potěžkat v rukou kmen nejlehčího dřeva na světě – balzy . Na chvíli se stávám divákem tanců a písní domorodců z Markéz , neuvěřitelně tetovaných po celém těle , abych byl za chvíli přivítán v tahitské vesnici , kde mladé a krásné Tahiťanky se zlatavou pletí v sukních z palmového listí a barevným vysokým věncem , „tiare“ na hlavách , tančí za doprovodu bubnů a kytar .

   Součástí celého komplexu je velký amfiteátr s umělým jezírkem , na které postupně vplouvají lodě s celými domorodými soubory z jednotlivých ostrovů Tichomoří . Domorodci v původních krojích tančí na velké plošině dřevěného katamaránu – a veslaři mají mnohdy co dělat , aby udrželi stabilitu . Někdy se jim to nepodaří ( občas možná i záměrně ) a pak některý z veslařů nebo i tanečníků padá k obveselení ostatních členů souboru i obecenstva do vody .

   Jak mi bylo řečeno , je kulturní centrum na ostrově Oahu jediným a skutečně unikátním zařízením tohoto typu v celém Tichomoří . A tak , přes všechen nádech turistické atrakce , který by mohl spíše odradit , stojí toto místo rozhodně za návštěvu a je cílem turistů i cestovatelů , kteří mají hlubší zájem o poznání Polynésie .



   S havajskou dívkou na ostrově Oahu



   Socha krále Kamehamehy I . v Honolulu





Společenské ostrovy – domovina boha Tiki


   Když jsem vstoupil poprvé na půdu ostrova Tahiti , vybavily se mi cestopisy Jana Havlasy , Miloslava Stingla i vyprávění hudebního skladatele , cestovatele a mořeplavce Eduarda Ingriše , autora tramp­ské písně Niagara , který na Tahiti prožil hezké chvíle po své cestě na balzovém voru Kantuta roku 1959 z Peru na tichomořské ostrovy… Ale teď nebyl čas na vzpomínky . Nasával jsem do sebe horký a vlhký vzduch vonící tropickými květinami a mořem . Od letištní budovy zněly na uvítanou bubny malé domorodé kapely , které popoháněly mou nedočkavost , zvláště když před vchodem , stíněným kokosovými palmami a tropickými keři , čekala na příchozí snědá tahitská dívka v barevné sukni , „pareu“ , aby každého z nás obdařila silně vonícím bílým květem levandule . Ohlédl jsem se naposled po letadle , které teď odpočívalo na letištní ploše , a vstoupil jsem do budovy . Turista , který čeká na odbavení , tady může zblízka poznat dřevěné , pěkně vyřezávané zbraně a náčiní domorodců , klobouky pletené umně z listí kokosových palem , rohože z pandánu , ukázky tropického ovoce , vanilky , koření – zatím vše ve vitrínách za sklem . A může poslouchat tahitskou hudbu , většinou hranou na ukulele , kytary a bubny , „pahu“ , které dříve bývaly potahovány žraločí kůží , protože před příchodem Evropanů se na ostrovech nevyskytoval hovězí dobytek . Ovšem typickým nástrojem je dřevěný válcovitý bubínek , „toere“ , s podlouhlým otvorem . Buší se na něj jednou paličkou a zvuk se podobá africkému tamtamu . V původní lidové hudbě a při starých tancích nesměla chybět mušle , „pu“ , bambusové flétny a skořápky kokosových ořechů , kterými se rytmicky tlouklo o sebe .

   Do typické atmosféry tropických ostrovů jižních moří mi vůbec nezapadají francouzští četníci , kteří odbavují nově příchozí . Zvláště jeden z nich jako by z oka vypadl známému a proslulému četníku ze Saint-Tropez .

   Přistupuji k četníkovi , který by mohl být dvojčetem pana de Funès . Na rozdíl od již zemřelého herce se na mne nezašklebí ani nezastříhá ušima pro rozesmátí , ale docela prozaicky a s bouchnutím lepí razítko do pasu . Teď jsme v Polynésii konečně i úředně .

   Nejlevnějším dopravním prostředkem na ostrově Tahiti je „le truck“ – autobusy , umně přestavěné z malých i velkých nákladních aut . V prostorné , dřevěné a hezky malované kabině , připevněné přímo na korbě nákladního auta , nejsou sedadla , jen tvrdé dřevěné lavice po obvodu . Okna nemají skla ( nač také , když je třeba stále větrat ) a také dveře zcela chybějí . Jízda v tomto tahitském autobusu člověka i po kratší době pořádně natřese , a pokud si nedá pozor na zavazadla , může se dokonce stát to , co se přihodilo mně při jedné z cest po ostrově , kdy se mi brašna s kamerou při zvláště silném otřesu na nerovné silnici vykutálela ven .

   „Le truck“ nás od letiště odváží do centra Papeete k přístavu , kde kotví menší lodě a jachty a také velké trajekty , které obstarávají přepravu lidí i nákladu na ostrov Moorea , vzdálený asi 18 kilometrů .

   Nábřežní promenádou a zároveň hlavní třídou města je bulvár Pomare , kde jsou soustředěny hlavně obchody se suvenýry , banky a směnárny a také luxusní obchody hodinářských a zlatnických firem , plné šperků . Poprvé tady můžeme zblízka vidět a ohmatat si proslulé tahitské černé perly , jejichž ceny se pohybují od sta do několika tisíc dolarů . Co ještě stojí v Papeete za vidění ? Rozhodně velká vládní budova , ve které sídlí správní orgány celé Francouzské Polynésie ( dnes už Francouzi nenazývají tyto své ostrovy , nad kterými ustanovili protektorát r . 1842 a které definitivně připojili po smrti posledního krále Pomare r . 1891 , koloniemi , ale „francouzským zámořským územím s autonomií“ ) . Nad budovou vlají vedle sebe vlajky Francie a Francouzské Polynésie a v pěkném parku si můžeme prohlédnout ukázkový starobylý tahitský dům z banánových listů a rohoží z pandánu . Nezapomenutelné dojmy zanechá v každém návštěvníku městská tržnice – obrovská moderní zastřešená hala , ve které v přízemí nabízejí Tahiťané na stáncích plody chlebovníku , manga a papáje , kokosové ořechy a malé sladké banány , ale také kroje pro domorodé tanečnice a doma pečené koláče s ananasem a samozřejmě ryby . Hala má ještě poschodí , kde to voní dřevem a barvami , neboť tady je království prodavačů lidových výrobků a suvenýrů . Řady dřevěných a krásně vyřezávaných bohů Tiki všech velikostí , ozdobně vyřezávané a drahé škeble perlorodek , které produkují černé perly . Náhrdelníky a náramky z barevných mušliček , ukulele a kytary . Nejbarevnější jsou ovšem „parea“ , překrásně duhově barevné lehké látky , zhruba velikosti ubrusů , které nahrazují domorodým ženám oděv . Tahiťanky si dokáží tento kus látky uvázat kolem těla na mnoho způsobů s velkým půvabem , takže jim vždy sluší . A hlavně je praktický v dusném a vlhkém tropickém podnebí ostrovů .

   Kolem tržnice mají své krámky Číňané , kteří prodávají rychlé a levné občerstvení – sendviče se šunkou či vaječnou omeletou , koláče . A tak se občerstvujeme a přesunujeme s batohy na zádech a obliti potem do levného hotelu poblíž cesty na sever ostrova . Skromný , ale čistý hotel , kde přespávají hlavně Francouzi , kterým nejde o luxus , ale o poznávání , má jídelnu i kuchyň pod širým nebem a je příjemně obrostlý tropickou vegetací . Večer tu mohu pozorovat jasně zářící Jižní kříž . Hotýlek Tahiti Budget Lodge se pak na pár příštích dní stává naší základnou k cestám po ostrově Tahiti .

   Podnikáme je v malém vypůjčeném autě , autostopem a také autobusy „le truck“ . Postupně navštěvujeme severní pobřeží ostrova , kde je v jedné zátoce hrobka posledního tahitského krále Pomare V . Čtyřhranná , do vrchu se zužující stavba z lávových kamenů , zakončená na střeše podivnou ozdobou ve formě velké řecké urny – tak je označována Tahiťany , zatímco v cizích průvodcích se škodolibě tvrdí , že jde o symbolickou láhev pálenky , protože král se upil k smrti .

   Další zajímavé místo na severozápadě ostrova je Matavai Bay , výběžek , kde kapitán Cook s vědci pozorovali roku 1769 dráhu Venuše a zjišťovali vzdálenost mezi Zemí a Sluncem . Je to také místo , kde se odehrávala slavná vzpoura na lodi Bounty ( 1788 ) . Nevelký bílý památník upomíná na Cooka a nad vysokými palmami se tyčí bílý maják z 19 . století . Jeho světlo je vidět do vzdálenosti 50 kilometrů . Zátoka má černou pláž z jemného lávového písku , na kterém se dobře odpočívá , a já mám příležitost vyzkoušet potápěčskou masku na velkém korálovém útesu dále v moři , kde se to v průzračné a teplé vodě hemží velkými barevnými rybami . Na žraloky naštěstí nenarážím .

   Mám však později příležitost vidět je v lagunáriu u vesnice Punaauia , asi 11 km jižně od Papeete . Za vstupné pět dolarů můžeme vstoupit na dlouhé dřevěné molo , vedoucí daleko do moře nad korálové útesy , a po schodech ve stylizované tlamě obrovského žraloka vejít do velké podmořské pozorovatelny , ukotvené na dně zátoky . Velkými okny zde návštěvník může pozorovat mořské ryby v jejich přirozeném prostředí , ohrazeném sítěmi . V tomto svérázném podmořském safari vidíme zejména velké množství nejrůznějších druhů žraloků , někteří z nich měří až tři metry . Voda je prozářena sluncem , a tak se dá bez potíží i filmovat . Umiňuji si , že budu příště při potápění opatrnější . Z lagunária se přesunujeme do muzea Tahiti a ostrovů , které je jen o pár kilometrů na jih a kde mají kromě kamenných soch polynéských bohů a domorodých zbraní , náčiní a oděvů také korunu a žezlo tahitských králů . Jak je vidno z exponátů a dokumentů , také na Společenských ostrovech bylo vžitým obyčejem obětování lidí ( hlavně zajatců ) bohům a pojídání lidského masa . Místa , kde stávaly dávné tahitské svatyně , ve kterých se odehrávaly obětní slavnosti a hostiny , se nazývají marae . Jedním z největších a nejlépe rekonstruovaných je marae Arahurahu , ležící ve vnitrozemí v džungli , v podhůří sopečných hor . Džungle je pokrytá provazci lávy , barevně kvete , rostou tu kokosové palmy i bambusy . Obětní místo hlídají dvě velké a ponuře se tvářící sochy bohů Tiki z kamene . Jsou tu velké obětní platformy z lávových kamenů s dřevěnými sochami bohů , a dokonce stolem s obětinami – teď už jen ovocem , kokosovými ořechy . Jak je vidět , domorodci už dávno upustili od lidojedství , neboť i tady nás vítají muži , ženy i děti v domcích z bambusu , se střechami z palmového listí , kolem kterých pobíhají hubení psi a drůbež , milými úsměvy na snědých tvářích a zdvořilým přáním dobrého dne – „ia ora na“ .

   Dostáváme se k nádherným vodopádům Faarumai v horách na severním pobřeží ve vlhkém a dusném deštném pralese , odkud nás nakonec vyhání přesila komárů , projíždíme a procházíme menší východní část ostrova Tahiti Iti , který je podle Tahiťanů vlastně „ocasem ryby“ . Šplháme do hor , při krátkých a prudkých tropických přeháňkách promokáme na kůži . Není vidět téměř na krok – ale hned poté jsme odměněni znovu sluncem , jehož paprsky dokáží vykouzlit nad pobřežím ostrova tak nádhernou duhu , jakou jsme do té doby neviděli .

   A konečně se dostáváme k jednomu z hlavních cílů naší cesty , kam se musí podívat snad každý , kdo navštíví ostrov Tahiti – do Gauguinova muzea . Slavný francouzský malíř žil na Tahiti koncem 19 . století a namaloval zde své nejkrásnější obrazy . V muzeu mají množství reprodukcí , ale také originálů , fotografie a dokumenty .

   Paul Gauguin si na Tahiti najal velký dům , ve kterém žil se svými čtrnácti krásnými modelkami – a když prý byli domorodci a zejména misionáři už příliš pohoršeni nad malířovou sexuální nevázaností , přestěhoval se prostě na jiné místo ostrova . I s dívkami . Na památku si kupujeme pár pohlednic s reprodukcemi obrazů z jeho „šťastného období“ ve velké prodejně muzea , kde mají i knihy o tomto malíři a vůbec vše , co si srdce milovníka umění ráčí .

   Čas nemilosrdně ubíhá – a přichází den , kdy musíme opustit Tahiti a přesunout se na ostrov Moorea . Odplouváme velkým nákladním trajektem , který obstarává nejlevnější a bezpečné spojení s tímto ostrovem žluté ještěrky , jak nazývají Mooreu domorodci . Co do rozlohy je to ostrov menší , měří jen 132 km2 . Doprava autobusy je tady podstatně řidší než na ostrově Tahiti . Bylo pro nás problémem dostat se z přístavu do malého motelu na jihu Cookovy zátoky , kde máme rezervované noclehy . Ovšem naštěstí i zde jsou velmi přátelští a ochotní domorodci , kteří nás zavezou až na místo . Do hornatého ostrova ve tvaru srdce se zařezávají dvě velké zátoky – Cook Bay a Opunohu Bay . Turistický ruch se soustřeďuje do Cookovy zátoky , kde je několik malých písečných pláží a hlavní hotely . My se ubytováváme v motelu Albert , jehož bungalovy se ukrývají v tropické zeleni na úpatí sopečných hor . Recepce je jen nevelká dřevěná budka , před kterou visí obrovský trs banánů zdarma pro hosty motelu . Majitelka je osmdesátiletá vitální dáma a vyhlíží nejméně o dvacet let mladší . Kromě levného ubytování v pěkném bungalovu s kuchyní a jídelnou tu máme zdarma i veškeré tropické ovoce , které majitelé pěstují na pětihektarové plantáži – ananasy , grepy , chlebovníky , banány . V domku nejsou okna , jen moskytiéry , po kterých se navečer prohánějí gekoni – malé ještěrky světlé barvy s černými očky . V pokoji objevujeme jediného nepříjemného návštěvníka – téměř jako pěst velkého barevného pavouka s dlouhýma nohama , který rychle prchá . Máme pěkný výhled přes kokosové palmy na nádhernou modrou zátoku s kužely hor na druhé straně .

   Na březích obou zátok pak pozorujeme velké kolonie suchozemských krabů , kteří před námi rychle zalézají do svých děr v písku pobřeží . Zátoka Opunohu je téměř neobydlená , silnice se stáčí kolem hor , zarostlých divokou tropickou vegetací , a všude voní nádherné květy keřů . Mnohdy se vysoké kokosové palmy sklánějí nad silnicí .

   Vypůjčený skútr je houževnaté vozidlo , které s námi vyjíždí neuvěřitelně nesjízdnými cestami do hor ve vnitrozemí ostrova . Projíždíme džunglí a přes horské říčky , kde ve výškách kolem 700 m n . m . nacházíme „svatá místa“ dávných Tahiťanů – marae Tetiaroa a svatyni Ahu o Mahine . Většinou to jsou už jen velké platformy ohrazené kameny . Také tady se konaly slavnosti na počest bohů s pojídáním lidí , sem přicházeli náčelníci a princové , aby se tu věnovali jen jim vyhrazenému sportu – střelbám z luku . Z vyhlídky Belvedere vysoko v horách se nám naskýtá překrásný pohled na obě zátoky , deštný prales a sopečné hory Rotui ( 899 m ) a Mouaputa ( 830 m ) . Připomínáme si , že právě v divoké zátoce Opunohu byla nafilmována Vzpoura na Bounty s Marlonem Brando . Také jemu se tak zalíbilo na Společenských ostrovech , že si zakoupil ostrov Tetiaroa a na čas se tu usadil i se svou domorodou přítelkyní .

   Na jihozápadě ostrova se skupina mladých Tahiťanů snaží žít původním stylem života: založila zde i domorodou vesnici . Máme příležitost si ji prohlédnout , navštívit chýši , kde se zhotovují věnce pro domorodé slavnosti . Muži i ženy mají na tělech zajímavá tetování s motivy tahitských bohů . Jak nám vysvětlují , používali dříve Tahiťané k vpichům do kůže ostré žraločí zuby . Nyní je nahradili moderními jehlami , ale místo barvy stále ještě užívají popel z kokosových ořechů , rozetřený s kokosovým olejem . Obytné domy mají obvykle kostru z bambusu , kryté jsou pandánovými rohožemi nebo listy palem . Spí se také na rohožích . Chýše mají patro , kam se ukládají potraviny , aby je nesežrala domácí zvířata . Poprvé tady vidíme vanilku , která se pěstuje ve vnitrozemí ostrova , ale plantáže jsou těžko přístupné .

   Poslední den pobytu se mi plní jedno z velkých přání – vidět domorodé tahitské tance . Máme štěstí , domorodý soubor pořádá právě představení pro hosty jednoho z luxusních hotelů . Za vstupné je nám dovoleno se zúčastnit . A tak máme nejprve příležitost ochutnat typická tahitská jídla , která servírují pěkná děvčata v pareu , – sladké pečené banány , ryby , vepřové maso upečené v zemi a zabalené v palmových listech , a podobné dobroty , k nim jako přílohy hlavně tropické ovoce a sladké brambory . Následují tahitské tance s exotickými názvy Otea , Aparima , Hivinau . Chlapci a dívky s barevnými úbory z palmového listí , věnci „tiare“ na hlavách mi připomínají ilustrace s tančícími divochy z Robinsona mých dětských let . Bosé snědé ženy tančí ladně , až se tají dech , svíjejí se v bocích , rukama naznačují vlnění moře , štěstí i lásku . Hlavními nástroji jsou bubny a dřevěné bubínky , do kterých s vervou buší několik starších mužů . Muži a ženy zpívají divošsky drsně a zase hned nato něžně a s vlnivou melodičností , takže se shodujeme v tom , že tahitské písně jsou z nejpěknějších , jaké jsme v Polynésii slyšeli .

   Přichází čas odjezdu . Starší domorodý manželský pár v bílém nás veze svým džípem k přístavu . Loučíme se s Mooreou a s ní i se Společenskými ostrovy . Přejeme Tahiťanům , aby jejich ostrovy nebyly příliš zaplavovány civilizací , jako například Havaj . Aby zůstaly ještě hodně dlouho „posledním rájem“ .



   Ve svatyni marae Arahurahu na ostrově Tahiti





K lidojedům do hor ostrova Viti Levu


   Toho dne brzy ráno to vůbec nevypadalo na to , že brzy přijdou silné tropické deště , které potrvají s menšími přestávkami několik dní . Naopak , dusné a vlhké horko , podobající se prostředí prádelny , slunce a štíhlé kokosové palmy pod modrou oblohou , provívané jen mírným teplým větrem Pacifiku – to všechno slibovalo dobré podmínky k fotografování a filmování při cestách přírodou i k domorodcům do nepřístupného horského vnitrozemí ostrova Viti Levu na Fidži .

   Nejlevnějším dopravním prostředkem na ostrově jsou autobusy . Nepotřebují klimatizaci , protože většina z nich nemá skla v oknech pro dobré větrání . Je to ovšem nevýhoda při tropických lijácích , ale v tom případě se spustí plachty , srolované zvenku nad okénky . Že dovnitř přesto prší – co na tom , trocha vody otužilým domorodcům nevadí .

   A tak i my jsme přijeli podobným dopravním prostředkem z města Nadi na západě ostrova , kde máme základnu , po pobřeží na jih do města Navua . Sem ústí řeka stejného jména , přitékající z deštných horských pralesů – v horách plná divokých peřejí , tady u moře široká a velebná . V malém přístavišti pod vysokým břehem na nás už čeká nevelká pramice s přívěsným motorem a starší domorodec , který je zároveň kormidelníkem , průvodcem a tlumočníkem této malé výpravy .

   Spolu s několika staršími Američany fasujeme nepromokavé pláště a nastupujeme do loďky , která je váhou šesti pasažérů zatížena tak , že její okraj ční jen několik centimetrů nad vodou . A vyplouváme , motor nás žene rychle proti proudu kalné zužující se řeky . Brzy mizí i poslední domky vesnic a začíná divočina neprostupných houštin bambusů , palem a křoví nad vysokými břehy , odkud spadají mohutné vodopády . Zanedlouho po vyplutí se obloha zatahuje a spouští se pravý tropický liják . Mám smůlu , můj plášť je bez kapuce a tak jsem brzy mokrý jako vodník . Z fotografování není ovšem nic , ale je na co se dívat . Občas se objeví nad břehem domky domorodé osady z pandánových rohoží a střechami z palmových listů , ženy perou prádlo v řece na kamenech , usmívají se a mávají . Na řece potkáváme bambusové vory , na kterých plují domorodí muži z hor do města , aby bambus prodali na místním trhu a získali trochu peněz na sůl , cukr a mouku . Plavba trvá přes dvě hodiny , řeka se vysoko v horách hodně zužuje a musíme překonávat divoké peřeje . Za jednou z nich přistáváme v zátočině u kamenitého břehu – a jako zázrakem přestává pršet . Drápeme se příkrou stezkou nahoru , kde se objevují první domky domorodé vesnice , která je cílem naší dnešní cesty .

   Má vcelku zajímavé jméno – Nukusere . Z dřívějších zkušeností už víme , že nesmíme jít přímo do vesnice , ale podle dávných zvyků počkat , až pro nás pošlou někoho , kdo nás dovede k náčelníkovi .

   Prvním průvodcem cizince po vesnici je většinou dítě , chlapec či děvče , kterému má návštěvník předat dary pro náčelníka . Může to být pytlíček rýže , čaje , cukru – ale rozhodně vždy yaqona nebolikava , což je typický obřadní nápoj domorodců při slavnostech Meke a vítání hostů . V podstatě jde o rozemletý kořen pepřovníku ( Piper methysticum ) s mírně narkotickými účinky , který se rozmíchává s vodou ve velké dřevěné nádobě na nožičkách , zvané tanoa . V dřívějších dobách připravovaly nápoj ženy tak , že žvýkaly kořen a vyplivovaly do nádoby .

   Dary byly přijaty , teď je nám dovoleno prohlédnout si vesnici , nesmíme ovšem vstoupit do příbytků domorodců . Rychle si pořizuji záběry chatrčí na kůlech se stěnami z rohoží a střechami z palmových listů , ve kterých žijí velmi primitivně , ale v čistotě i dost početné rodiny . Obklopují nás zvědavé okaté děti , které podělujeme bonbóny a pro ně vzácnými žvýkačkami . Domorodci jsou typičtí Melanésané , velcí a tmavé pleti , s hustými kudrnatými vlasy . Přes divokou minulost lidojedů jsou k cizincům velmi přátelští , příjemní a usměvaví . Zavádějí nás do velkého „společenského domu“ , kde se konají všechny obřady a shromáždění . Tady se můžeme konečně trochu otřít a usušit . Ve vesnici samozřejmě není elektřina , ale překvapuje nás , že si postavili moderní společnou umývárnu i se splachovacími záchody – vodu svedli z nádrže v kopcích nad osadou . Ale to už přichází náčelník , aby nás přivítal a spolu se svým synem připravili yaqonu . Obřad pití kavy může začít . Chlapec nám ji podává ve skořápce z kokosového ořechu . A všichni pijí z jedné nádobky , také ta je důležitou součástí obřadu , stejně tak jako díkůvzdání bohům zatleskáním po vypití nápoje . Chutí mi kava připomíná lázeňské bahno rozmíchané v teplé vodě , ale obřad je to velmi důležitý , protože po jeho absolvování jsou hosté „tabu“ , pod ochranou náčelníka , a na jejich počest je připravena malá hostina na rohožích na podlaze domu . Po obřadu burau se společně s náčelníkem a několika jeho pomocníky pouštíme do jídla , ve kterém nesmí chybět vařený kořen taro , tapioka , chutí podobná sladkým bramborům a hlavně lolo – kousky pečeného vepřového nebo ryby s kokosovým mlékem . K tomu tropické ovoce – ananas , guava , mango . Fidžijci mají radost , když nám chutná . Opodál shromážděné ženy a děti čekají , až se hosté a jejich muži nasytí , pak se dělí o zbytek hostiny . Některé z žen rozprostřely mezitím po podlaze rohože z nádherně potištěné tapy a vyložily na ně drobné rukodělné výrobky , které nabízejí hostům ke koupi . Také to je součást rituálu pohostinství: sluší se , aby si každý vybral a koupil pár levných a hezkých suvenýrů , aby tak dal vydělat vesnici , kterou navštívil . Tyto peníze jdou totiž do společné pokladny domorodců .

   A pak už si sedáme ke stěnám , protože přicházejí ženy v krojích , ozdobené na krku a na zápěstích věnci z listů a sedají si do řady . Stáváme se svědky tanečních slavností meke , při kterých se tentokrát tančí vsedě , a hlavní část tance se předvádí pohyby rukou a horní částí těla . Přitom ženy zpívají a rytmicky tleskají za doprovodu kytary , bubnu z dřevěných bubínků a bambusových tyček . Zpívají o hrdinských činech náčelníků , lásce , lovu i práci .

   Podle ujištění našeho průvodce nemusíme mít obavy , že bychom byli na Fidži zabiti a snědeni . Přestože zdejší domorodci byli snad nejobávanějšími lidojedy na ostrovech v Pacifiku a běžně pojídali nejen maso z těl zabitých nepřátel , ale usmrcovali za tím účelem i jejich ženy a děti a později také vojáky Jeho Veličenstva anglického krále , kteří ostrovy kolonizovali . A samozřejmě také misionáře , kteří se snažili obracet kanibaly na katolickou nebo protestantskou víru . Často své oběti mučili , a dokonce jim zaživa vyřezávali z těla kusy masa , které je pak nutili jíst , než je nakonec zabili a snědli; nyní už prý to rozhodně nedělají . Teď si můžeme také prohlédnout obávané zbraně domorodců , vyrobené z tvrdého a těžkého dřeva – palici , „bulibuli“ , podobnou husitskému palcátu , malý kyj , „iwau“ , nebo skutečně univerzální velký kyj , „cali“ , se zářezem na lámání vazu nepřítele , zvláštní dřevěný nůž na rozpárání břicha… A samozřejmě je tu kopí , oblíbená domorodá zbraň .

   V duchu si vybavuji popis divochů z mé oblíbené knihy dětských let Robinsona . Jako kdyby jim z oka vypadli . Dějiny souostroví Fidži ( přes 300 ostrovů ) jsou plné válek , které sváděli domorodci mezi sebou , ale později také s anglickými kolonizátory . V tom se proslavil hlavně velký náčelník „Ratu Seru“ Cakobau , který se stal králem Fidži v roce 1871 . Nakonec ale moderní zbraně zvítězily a v roce 1874 se ostrovy staly britskou kolonií , kterou byly až do roku 1970 . Angličané dovezli v 19 . století na ostrovy indické dělníky , aby tady pracovali na plantážích cukrové třtiny . Indové už většinou zůstali , postupně mnozí zbohatli z obchodu i řemesel . Tvoří dnes téměř polovinu obyvatelstva Fidži a mají v rukou většinu bohatství ostrova , chybí jim však půda , kterou si drží domorodci . A také vláda a moc , o kterou Indové usilují . Zatím jim to párkrát překazil domorodý generál Rabuka , takže po několika státních převratech ovládají rodilí Fidžijci stále ještě vládu , armádu i policii . Stálé napětí ale trvá . Loučíme se s našimi novými přáteli z vesnice Nukusere . Mávají nám ještě dlouho , když odplouváme zpět po proudu řeky Navua .

   Znovu je krásně , po mracích ani památky a slunce praží , jako by nám domorodí bohové chtěli nahradit tu pokaženou cestu sem hezkými zážitky z přírody Viti Levu . Teď mohu fotografovat i filmovat vodopády , které se nám objevují na příkrých svazích ve skalách po obou stranách divoké řeky , vysoké horské hřebeny i bambusové porosty . Kromě několika milých drobností si odvážím jako upomínku i speciální dřevěnou vidličku , určenou jen k pojídání lidského masa , kterou dnes Fidžijci vyrábějí už jen jako atraktivní suvenýr pro turisty .

   Mnozí z turistů znají z Fidži jen krásné pláže a hotelový bazén s kokosovými palmami a květy ibišků kolem , méně už je zajímají problémy a život domorodců . Mám čas o tom přemýšlet večer v hotelovém baru nad lahodným nápojem z fidžijského třtinového rumu a tropického ovoce . Hotel patří indickému majiteli , hlavními úředníky jsou také Indové . Domorodci a jejich ženy zde pracují jako uklízeči , pokojské , zahradníci . A teď náhle přicházejí za mnou s rozzářenýma očima , tisknou mi ruce a vyprávějí o domorodých zvycích a obyčejích a také o všech problémech , které ostrovní stát trápí . Jak se jen mohli dozvědět o tom , že jsem se při rozhovoru s náčelníkem horské vesnice zmínil , že chci o Fidži psát a přednášet ? Chtějí znát mé názory , žádají rady a dívají se na mne s takovou prostou a hlubokou důvěrou , že musím zamlčet , že nemám žádné bojové zkušenosti a militarismus je mi cizí . „Co bych dělal , být na vašem místě , kdyby mi brali půdu mých předků ? Kdyby můj národ měl ztratit svou vládu a snad jít do rezervací , jako se to stalo kdysi indiánům v Americe ? Určitě bych bojoval . I když by to mělo být jen kyjem a oštěpem .“ To se jim líbilo , teď jsem snad byl jedním z nich , poplácávali mě po ramenou a znovu pevně tiskli ruce: „Jen se o nás nebojte , naši lidé jsou divocí ! Vaše slova si budeme dobře pamatovat !“

   A tak jsem se , alespoň pro ten večer , stal válečným poradcem fidžijských lidojedů .



   Náčelník osady Nukusere připravuje kavu





Ni se lei znamená „vrať se“


   Skončily několikadenní tropické lijáky , obloha se znovu zamodrala a nastala dusná a vlhká horka , která nekončila ani v noci , kdy nad kokosovými palmami zářil Jižní kříž , ale také poletovala hejna hladových komárů . Rozhodli jsme se proto , že alespoň nakrátko opustíme hlavní ostrov Fidži – Viti Levu a porozhlédneme se po menších a tímto létajícím hmyzem poněkud méně sužovaných ostrovech . Ze západního pobřeží , kde jsme měli naši základnu , jsou pro cestovatele nejdosažitelnější dvě skupiny ostrovů .

   Vzdálenější souostroví Yasawa , kde je pověstná Modrá laguna a korálové ostrovy mají nádherné pláže s jemným pískem a zátoky , v nichž je přímo požitkem potápět se za barevnými rybami .

   Tato skupina ostrovů je ovšem hůře dosažitelná , protože se na ni lze dopravit pouze výletní lodí , která obeplouvá ostrovy několik dní . Rozhodli jsme se podívat na dva ostrovy v bližším souostroví Mamanuca , kam se dá doplout méně luxusní linkovou lodí . Po zakoupení zpátečního lodního lístku se pak s několika rodinami domorodců a turistů vydáváme na plavbu ještě dost neklidným mořem , které nás pěkně houpá . Naším prvním cílem byl ostrov Malolo Lailai , nazývaný také ostrov Plantáží .

   Příjemným zpestřením zhruba dvacetikilometrové plavby jsou nejen hejna delfínů , které můžeme pozorovat při dovádění kolem parníku , ale také malý domorodý hudební soubor složený ze dvou kytaristů a hráčů na ukulele a bubínek . Zatímco my nasloucháme drsným hlasům , které nás vracejí do doby slavností lidojedů a dávné minulosti ostrovů , bosé ženy domorodců se přidávají zpěvem , přidupávají si a tleskají do taktu . A mají radost , když vidí , že se nám jejich národní písně a tance líbí , že si je fotografujeme a natáčíme na videokameru . Malý soubor se opravdu snaží , jako by zpíval před vyprodanou koncertní halou , bez ohledu na to , že slaná voda rozbouřeného moře stříká do tváří a že někteří turisté zelenají v obličeji . A pak už vplouváme do klidnější zátoky ostrova Malolo Lailai . Je poměrně rozlehlý , měří přes 240 hektarů . K našemu parníku připlouvá loďka , na kterou přestupujeme a vyloďujeme se přímo na pláži ostrova , kde nás na okraji příboje vítá domorodá dívka fidžijským pozdravem bula . Zavěšuje nám na krk náhrdelník z bílých mušliček a zavádí nás do nedalekého baru u pláže , kde jsme pohoštěni čajem . Víme , že loď má na tomto ostrově jen hodinovou zastávku a tak si rychle prohlížíme vnitrozemí zarostlé tropickou zelení . V hájích kokosových palem se ukrývají bungalovy luxusního turistického komplexu , kde se ceny za jednu noc pohybují kolem 400 dolarů . Za pobyt v ráji se platí , zvlášť když turisté mají na ostrově k dispozici jednu z nejkrásnějších pláží na Fidži v Zátoce mušket , kde kotví i luxusní jachty . Rychle využíváme zbytku času ke koupeli v neuvěřitelně teplé a průzračné vodě , nad kterou se sklánějí vysoké a štíhlé palmy . Ale bárka už čeká a my jsme brzy znovu na palubě mezi domorodci a sledujeme celkem bez velké lítosti , jak ostrov Malolo Lailai s opalujícími se boháči mizí v dálce .

   Loď se znovu prohoupává modrem Pacifiku k ostrovu Mana , ležícímu ve vzdálenosti 30 km od „velkého ostrova“ Viti Levu . V průvodcích je označován za nejkrásnější a nejvýznamnější ostrov celé této skupiny . Ostrov Mana mi z dálky připomínal obrovský rohlík .

   My budeme mít na prohlídku ostrova Mana dost času , protože další loď pro nás připluje až navečer . A tak se vydáváme napříč ostrovem , jehož šířka je jen něco přes kilometr . I na tomto ostrově nacházíme ve stínu palem bungalovy hotelového rezortu , tvářící se jako domorodé chýše . Jak zjišťujeme , za nocleh bychom tu museli zaplatit asi 600 dolarů . Samozřejmě za tu cenu si turisty náramně hýčkají – kromě nádherné písečné pláže s výhledem na další ostrovy jižních moří mají k použití velký bazén s barem a loď se skleněným dnem k prohlídce korálových útesů s barevnými rybkami . Ty útesy jsou nedaleko , a tak si beru svou potápěčskou masku a šnorchl a vydávám se na okraj modrých hloubek , kde mohu plavat mezi duhově zbarvenými rybami , pozorovat v korálech skryté murény i rybky pruhované jako pyžamo… Zapomínám na čas i na to , že tahle zdánlivě teplá voda je v hlubinách chladnější – a tak až za dvě hodiny vylézám za drkotání zubů a se spálenými zády . Ale co je to proti poznávání ráje na konci světa ! Vydávám se na prohlídku domorodé vesnice , kde bosí a polonazí kudrnatí kluci hrají na plácku fotbal a přátelsky na mne pokřikují . Jdu dál a výš do kopců , až tam , kde končí palmy i keře ibišků , na hřebeny , kde je jen sluncem sežehlá tráva . Naskýtá se odtud neuvěřitelně pohádkový pohled na moře , které od světlé modři splývající na obzoru s oblohou mění barvy z tmavě modré do tyrkysové . Kolem mne poletují velcí barevní motýli a dole v palmách štěbetají papoušci . Krása zdejší přírody mi dává zapomenout na krvavou minulost ostrovů .

   Připomíná nám ji o něco později představení lidových tanců a slavností meke , které domorodci uspořádali pro turisty z hotelu . Je to rozhodně zajímavá , i když místy dost drsná podívaná , při které bojovně pomalovaní muži v sukních z palmových listů předvádějí vrhání kopí , hry i tance za doprovodu bubnů a bambusové flétny , zatímco ženy sedí kolem ohně a zpívají . Zlatým hřebem programu je utkání s nepřáteli , přičemž přicházejí ke slovu hrozivé a smrtící zbraně kanibalů – obrovské kyje z těžkého dřeva cali , kterými se obratně zlomil vaz , palice buli buli a dýka na párání břicha . Jeden z mužů mi dokonce půjčuje na chvíli svůj starobylý kyj – jak s pýchou vysvětluje , zdědil ho po svém dědovi , který s ním zabil osm nepřátel . Nepřítel , který byl usmrcen , byl pak odvlečen za jásotu celé vesnice k náčelníkovi , poté mu rozbili hlavu , aby mozek vytekl ven . Pak teprve mohl být upečen na ohni a nastaly hody . I ty měly své obřady – tak například lidské maso muselo být pojídáno zvláštní vidličkou , která sloužila jen k tomuto účelu , jinak byla „tabu“ .

   Je podvečer . Odcházíme palmovými plantážemi zpět k molu , nad kterým se tyčí brána s nápisem pro ty , kteří se chystají odplout: Ni sa moce , což znamená fidžijsky „na shledanou“ . Opouš­tíme rajský ostrov jižních moří – Manu , díváme se z paluby , jak se zmenšuje v dálce , a ještě dlouho slyšíme kytary a zpěv na rozloučenou , dojemnou a smutnou píseň Ni se lei , kterou zpívají domorodci svým odplouvajícím příbuzným a přátelům – a jejíž slova zároveň vyzývají: Vrať se .



   Pobřeží ostrova Mana





Za psy dingo na Fraser Island


   Fraser Island je bezesporu jedním z nejzajímavějších ostrovů australského pobřeží severně od Brisbane . Během naší cesty po Austrálii nám při pobytu v městečku Hervey Bay v Queenslandu vřele doporučuje jeho návštěvu přítel , český lékař a publicista Marcel Pfleger . Na několik dnů nám poskytl pohostinství ve svém domě , obklopeném barevně kvetoucími tropickými keři , palmami a gumovníky , mezi nimiž prosvítá modro moře nedaleké zátoky . Létají tu velcí barevní motýli a v podvečer na stromech štěbetají celá hejna pestrobarevných papoušků , kteří někdy přilétají až na dvůr domu . Vzácností tu není ani malý gekon , velcí barevní pavouci a různé druhy malých tropických žab . Ale nečinnost nám nesvědčí , a tak rádi dáváme na doporučení odborníka , a jednoho dne brzy ráno vyrážíme k přístavu v Hervey Bay . Čeká tam na nás trajekt , který nás převeze na ostrov , vzdálený jen asi půl hodiny plavby od pobřeží . Na doporučení našeho přítele jsme se stali pro tento den členy malé skupiny safari , organizované jednou z cestovních kanceláří v městečku . Je to pro nás zřejmě v naší situaci jediná možnost , jak se na ostrov dostat .

   Fraser Island je sice rozlohou dosti veliký , měří na délku 145 km a široký je zhruba 20 km , je ovšem národním parkem , přísně chráněnou rezervací . Nejsou tu přístaviště ani silnice , jen úzké , kamenité a písčité stezky v deštném pralese a džunglích . Soukromá návštěva ostrova je sice možná , ale pro nás prakticky vyloučená – museli bychom si vypůjčit terénní vůz ( a to je v Austrálii dosti nákladné ) a překonat technické nástrahy s řízením , a tedy i řadicí pákou vlevo , neboť v Austrálii se jezdí , tak jako v Anglii , dosud po levé straně . Z těchto a také z časových důvodů volíme tedy cestu se skupinou zhruba patnácti odvážlivců , kterou vede zkušený průvodce a řidič terénního mikrobusu v jedné osobě . Nastupujeme na mohutný převozní parník a pozorujeme , jak vyklopenými železnými vraty zajíždí do lodi nevelký terénní autobus Mercedes na vysokém podvozku a s mohutnými koly , s výfukem vyvedeným až nad střechu kabiny , onýtovaný obrovskými nýty a připomínající celkovým vzhledem spíše velké obrněné auto .

   Po hodině klidné plavby modrým oceánem se objevují břehy ostrova Fraser . Úzké zlatavé písečné pláže a břehy , leckde až k vodě zarostlé hustě porosty mangrove . Voda je neuvěřitelně průzračná , vidíme až na dno zátoky . Před přistáním nasedáme do autobusku , loď přiráží k pláži , vyklápí vrata a vozidlo s námi jako invazní transportér vyjíždí přímo do písku a pak do příkrého břehu a úzkou stezkou přímo do husté džungle , kterou za chvíli nato vystřídá buš . Vozidlo statečně zdolává kamenitou stezku , občas velký kámen uhodí do jeho spodku , větve šlehají do oken ze zesíleného skla . Od průvodce se zatím dozvídáme fakta o ostrově . Fraser Island je jeden z největších písečných ostrovů na světě , má rozlohu 184 000 hektarů . Poměrně velkou plochu vnitrozemí , kromě písečných dun , pokrývá deštný prales Yidney , na jehož území se nalézá i několik sladkých jezer se zajímavou faunou , zejména rybami a sladkovodními želvami . Žije tady množství druhů ptáků a ze zvířat kromě ještěrek , velkých goann a drobnějších savců hlavně divocí psi dingo . Mezitím se mění ráz krajiny , projíždíme teď deštným pralesem , míjíme vysoké palmy , nejrůznější stromy s visícími liánami a podivnými plody v podobě chlupatých koulí .

   Ocitáme se ve vlhkých tunelech tropické zeleně , kde zastavujeme a můžeme si projít a doslova ohmatat kousek deštného pralesa , který ve mně vyvolává představy vnitrozemí Robinsonova ostrova z Defoeovy knihy mého dětství . Na jednom místě nacházím mezi vysokými stromy také typický australský strom Strangler fig , který má snad několik metrů v průměru a výšku několik desítek metrů , jsou tu palmy královské , také pořádně vysoké . A všude se ozývají skřeky ptáků . Na jednom stromě vidím velkou goannu , která nejeví žádný strach před lidmi . – Po asi hodině a půl další jízdy písečnou a kamenitou stezkou , dorážíme konečně na východní pobřeží ostrova , kde se před námi otevírá široká písečná pláž , obepínající Fraser Island jako prstenec . Teď jedeme přímo po pláži , často zaléváni vlnami příboje , který uhlazuje písek ve tvrdou „silnici“ . Můžeme zblízka pozorovat zvláštní barevné pískovcové skalní útvary Pinnacles – Coloured Sands z oranžového a žlutého kamene , často velmi bizarních tvarů , ohlazené větrem a vodou . Byla to posvátná místa australských domorodců , kterých žilo v době objevení ostrova kapitánem Fraserem v těchto místech asi tři tisíce .

   Znovu zabočujeme do vnitrozemí a dostáváme se do lesa a pak na mýtinu , kde je několik bungalovů a malá prodejna potravin a suvenýrů . Tady na nás čeká občerstvení , abychom pak vyrazili dál , tentokrát po mnohakilometrové pláži Corroboree , kde jedeme znovu až téměř vodou a vyhýbáme se několika osamělým rybářům . Nakonec zastavujeme u snad nejmalebnějších míst ostrova , která se nazývají Champagne Pools . Voda tady ve skalách vyhloubila nevelká jezírka , která jsou naplněna průzračnou mořskou vodou a poskytují nezapomenutelnou koupel s pohledem na bílé vlnky příboje v modrém oceánu a pláž , zakončenou v dálce vysokou skálou Indiánská hlava , jak ji nazval James Cook , který při své plavbě kolem australských břehů také ostrov navštívil . – Vydávám se po pláži do dálky , kde vidím několik černých teček , přibližuji si je dalekohledem a průvodce potvrzuje mou domněnku . Jsou to skutečně divocí psi dingo , kteří na ostrově žijí . Beru rychle kamery a vyrážím tam . Psi jsou zřejmě zvyklí na to , že jim nikdo neubližuje , a tak se mohu přiblížit na pouhých pár metrů . Nacházím na pláži fenu psa dingo , která se právě zabývá vyhrabáváním odpadků z písku pláže , zbytků ryb , které tam zřejmě ponechali rybáři . Mohu bez nebezpečí fotografovat , ale jakmile se přibližuji příliš , pes začíná vrčet a brzy nato se objevuje samec , který mne začíná obcházet zezadu a tváří se nepřívětivě . Také třetí pes je v dohledu , a tak po pořízení snímků místo rychle opouštím , přestože nevěřím , že by mne psi napadli .

   Psi dingo zřejmě na ostrově nežijí v nadbytku , ale přesto jsou to velká zvířata , podstatně větší , než naši vlčáci , mají rezavou až žlutavou srst . Tito divocí psi štíhlých a šlachovitých těl jsou skutečně nezkrotné ostrovní šelmy – a já jsem rád , že jsem se s nimi mohl setkat v přirozeném prostředí .

   Později navštěvujeme další zajímavá místa ostrova , jehož nejvyšší pahorky ční do výše pouhých 240 metrů , znovu projíždíme a procházíme deštný prales a dostáváme se k jezerům s vodními želvami , které můžeme také pozorovat docela zblízka . Na jedné z pláží , obklopujících ostrov , můžeme prohlédnout velký vrak parníku SS Maheno , který ztroskotal ve vodách ostrova Fraser jedné bouřlivé noci roku 1935 .

   Na cestě vnitrozemím ostrova nás uprostřed deštného pralesa několikrát přepadá pořádná průtrž mračen . A není divu , vždyť podle údajů , které máme , jsou v tomto ročním období ( duben ) na ostrově srážky až 1775 mm .

   Také tady můžeme kromě drobných zvířat pozorovat i barevné velké motýly , barevné papoušky , a dokonce zahlédneme i typického australského ptáka kookaburru ( Dacelo novaeguineae ) , který vyhlíží jako ledňáček , živí se většinou také lovem ryb a vydává zvláštní chechtavé zvuky .

   Vracíme se na druhý konec ostrova , kam pro nás má připlout naše loď . A protože zbývá ještě čas do odjezdu , okouším koupel na pláži z jemného zlatavého písku v teplé a průzračné vodě . Musím ovšem dávat pozor , abych nešlápl na „stonefish“ , rybu s jedovatou bodlinou na zádech , která se prý zahrabává do písku . Protože i tropické ráje mívají své nástrahy . Ale i na ně se rychle zapomíná , když se návštěvník dostane do tak rajských míst , jako je vyústění tropické říčky Eli Creek z džungle , plné palem , motýlů a papoušků , na mořskou pláž .

   Teď víme , že právem nazývali kdysi domorodci ostrov jménem Kgari – ráj .



   U expedičního vozidla na jedné z pláží ostrova Fraser



   Pes dingo na pláži ostrova Fraser





Jižní Korea – země dávných legend a nádherné přírody


   O Koreji poprvé vyprávěl před mnoha lety kterýsi náhodný známý , který její severní část navštívil pracovně . Nešetřil superlativy , když mluvil o přírodě i památkách „země jitřní svěžesti“ – a ve mně se nepozorovaně usadila někde na dně duše touha tu zemi jednou uvidět na vlastní oči . Měl jsem pak příležitost přečíst si zcela náhodou zajímavou knihu Y . Kanga Drnová střecha , ve které spisovatel popisuje nádherně život staré Koreje , dávno zapadlé zvyky a obyčeje . A najednou se mi v roce 1979 naskytla možnost Koreu navštívit . Putování , které bylo vyvrcholením téhle mé cestovatelské touhy , uspokojením , štěstím , otřesem i zklamáním zároveň , jsem popsal pak ve své knize Neobyčejné cesty , kde kromě obdivu pro nedotčenou přírodua skvostné středověké kláštery jsem vylíčil i militarizaci země . Vzniklo z toho tehdy pár reportáží o krásách Koreje , za které mne vděční Korejci obdařili pálenkou se svým „kořenem života“ ženšenem a barevnými fotografickými publikacemi . A dokonce jednou i pozváním na recepci při příležitosti jakéhosi státního svátku . Já ale doufal , že se mi jednou snad podaří vidět a projet také jižní část země , na kterou jsem se díval z pahorků nad starobylým městem Kesongem roku 1979 a viděl ji jen jako mlhavý pás hor v dálce . A teď , po 17 letech , náhle byla ta možnost na dosah ruky . Ale jen zdánlivě . Letecká společnost KAL , hlavní korejský dopravce , měla nadlouho plně obsazené lety ze San Franciska do Soulu a několik cestovních agentů zcela rezignovalo , takže se zdálo , že odletět do „země Čoson“ bude nemožné . Až jedna z amerických agentek nabídla let se společností Asiana , provozovanou rovněž Korejci , ale novou a méně známou . Za cenu velmi přijatelnou . Přijali jsme ihned – a neprohloupili jsme . Brzy nato jsme seděli v zánovním letadle Boeing 747-400 , které nás unášelo nad Pacifikem k Aleutám a pak na jih přes Japonsko do Koreje . Sympatické usmívající se letušky roznášely s úklony koňak a my oslavovali zakončení cesty kolem světa , protože se vracíme po letech z druhé strany na známá místa . Obletěli jsme Zemi , abychom se dostali znovu do Koreje , té „líbezné a krásné princezny“ pana Kanga !

   Po krátké zastávce v Soulu nás pak další letadlo Asiany , tentokrát Boeing 767 , odneslo 100 km na jih od korejských břehů na ostrov Čedžudo v Japonském moři , kam jsme měli namířeno nejdříve .

   Čedžudo patří k oblíbeným cestovním cílům všech domorodců . Říká se , že každý Korejec musí tento krásný subtropický ostrov alespoň jednou v životě navštívit . Pochopili jsme to , když jsme Čedžudo uviděli na vlastní oči . Nejdříve z výšky našeho letadla , odkud jsme měli celý ostrov jako na dlani . O jeho vulkanickém původu svědčily krátery tří dávno vyhaslých sopek , z nichž největší je Halla-san ( 1950 m ) uprostřed ostrova v rezervaci Mount Hallasan National Park . Z letiště to máme jen několik minut do městečka Šinčedžu , kde je několik levnějších hotelů a také ten náš – hotel Diamond , ve kterém jsme si telefonicky zajistili noclehy už ze San Franciska , protože tu bývá plno . Jsme ubytováni v pokoji , který je zařízen v tradičním korejském stylu se starobylými obrazy romantických krajin na zdech . Místo postelí máme přímo na podlaze tenké rohože s pěknými barevnými přikrývkami . Pečlivě dbáme na to , abychom se zouvali vždy přímo u dveří v předsíňce , protože vstoupit v botách do pokoje se považuje za vrchol hulvátství . Rohože jsou vypočítány na váhu domorodců , už první noc mi připadá , že spím na prkenné pryčně , a probouzím se otlačený , podobně jako kdysi v jugoslávském vězení . Ale krásy ostrova Čedžudo mi to plně vynahrazují . Během dalšího dne si za rozumnou cenu najímáme auto – nejlevnější je korejské Hyundai – a vyrážíme za poznáním tohoto vrcholně zajímavého ostrova , který je někdy přirovnáván co do tajemnosti a pohnuté historie k Velikonočnímu ostrovu nebo ostrovu Okinawa . Také tady se totiž nacházejí na celém jeho území tajemné sochy , nazývané tolharubang , většinou vytesané z lávy . Jejich stáří se odhaduje na několik set let , přičemž není zcela jasné , kdo je vytvořil a jaký přesně měly účel . Domorodci je považují za strážce svých vesnic , některých starých a významných chrámů a paláců . Staly se neodmyslitelným symbolem ostrova , právě tak jako ženy , které se potápějí hlavně u jižních břehů ostrova Čedžudo a loví chutné škeble , aby je pak na pláži opékaly a prodávaly turistům . Život na ostrově byl dlouhá staletí izolován od pevninských změn , a neztratil proto svou svéráznost . Přívětivost k turistům je tady samozřejmostí , zločinnost prakticky nulová – ostatně z cizinců sem jezdí hlavně Japonci . Na cestách ostrovem i při návštěvě hlavního města Čedžu jsme nepotkali jediného bílého turistu . Ostrované mluví dokonce jakousi „vlastní řečí“ , které prý Korejec z pevniny stěží rozumí , jsou tu zbytky dávných obyčejů a tradic ještě z doby , kdy ostrov Čedžudo byl v letech 1276 až 1375 obsazen Mongoly .

   Jsme zvědavi , jestli na naší cestě narazíme na legendární „silnici duchů“ , na níž prý jakýmsi nevysvětlitelným působením magických přírodních sil vyjede i auto s vypnutým motorem na prudký kopec . Ve skutečnosti prý jde o zajímavý optický klam . Nedaří se nám ji objevit . Zato zjišťujeme , že ostrov je velmi hustě obydlen a má rozsáhlou síť výborných asfaltovaných silnic , ovšem se značením většinou pouze v korejštině . Zavádějí nás k čistým a úpravným vesničkám rybářů nad modrým mořem a liduprázdnými plážemi s jemným zlatavým pískem .

   Za nejkrásnější z nich je považována Čungmun Beach na jihozápadě ostrova , nedaleko přístavu Seogwipo . Zhruba 1 ,5 km zlatavého písku , rozpáleného sluncem , na okraji skály a v nich velká jeskyně , vytvořená kdysi mořem . Téměř žádní lidé a jen jeden hotel kdesi v dálce za okrajem pláže . Z husté džungle stéká do moře vysoký vodopád . Moře má teplotu karibských vod , vzduch je suchý a horký . Podle meteorologických tabulek se teploty na ostrově Čedžu pohybují celoročně mezi plus 15 až 26 stupni Celsia . Teď je určitě mnohem víc .

   Po osvěžující koupeli se vydáváme k dalším vodopádům , tentokrát podél toku řeky , která se hemží barevnými rybami . K širokým a mohutným vodopádům Čondžion v horské soutěsce s námi putují zástupy Korejců , hlavně hlučné mládeže . Také tady jsme jediní Evropané a jsme středem zájmu a podivu . Do třetice všeho dobrého ještě jedny vodopády , tentokrát spadající z 23 metrů vysokého skalnatého břehu přímo na kamenitou pláž . Na ní máme konečně příležitost vidět proslavené „haenyo“ , ženy-potápěčky , které tu pečou a prodávají vlastnoručně vylovené škeble abalony . U vodopádů Čongban je příliš hlučno , zdá se nám , že se sem sjela celá Korea , a tak po chvíli opouštíme nádherná , ale přeplněná místa , kde se můžete osvěžit čistou vodou z řeky – z kamenných nádržek v podobě želvy . U žádné nechybí malá barevná plastiková naběračka . Cestou dál po pobřeží pak ještě navštěvujeme dřevěnou konfuciánskou školu . Vcházíme do ní velkými malovanými vraty , jsou na nich jako strážci namalováni hrozivě vyhlížející duchové s velkými meči . Prejzové střechy budov hýří barvami , areál zkrášlují také velké kamenné lampy , zdobené reliéfy .

   Silnice nás pak vede dál podél pobřeží a pokračuje na západ ostrova , ale my uhýbáme do hor , kde přibývá borovic a dalších jehličnanů . Naším posledním cílem pro tento den je starobylé korejské horské městečko Song-up . Dnes zapadlá horská obec bývala v 16 . století hlavním městem ostrova – dodnes se v ní zachovalo přes 300 rázovitých korejských domů , ve kterých žijí lidé stejně jako před staletími . S tím rozdílem , že využívají výhod civilizace , elektřiny , televize , moderních strojů . Stmívá se , sousedé se scházejí na náměstíčku a sdělují si novinky . A my jsme středem zvědavých , ale nevtíravých a laskavých pohledů . Domy se nezamykají , keramika a sošky tajemných předků zůstávají vyloženy na ulicích , přestože prodavač už odešel . Tady lidé věří sobě navzájem i turistům , nekrade se . Domy se střechami z rýžové slámy hlídají jen velké sochy tajemných tolharubangů , některé vlídné , jiné přísné , až zamračené . V místní restauraci se sedí u dlouhých stolů , na kterých si každý připravuje jídlo sám . Vybíráme si tradiční „bulgogi“ z vepřového masa , nakrájeného na plátky , které si smažíme se zeleninou na hliníkové fólii nad plynovými hořáky na stole . K tomu dostáváme na mističkách přílohy , hlavně rýži , drobné sušené rybičky , cibulky , okurky , bambusové výhonky . Tak jako kdysi v Severní Koreji , také tady zápasíme s hůlkami , ale jídlo je skutečně vynikající .

   Další den zajíždíme autobusem do hlavního města Čedžu . Co tady stojí za prohlídku ? Například muzeum lidového umění a přírody ostrova Čedžudo . A nedaleko pak jedno z dalších záhadných míst – Samsongyol . Svaté místo dávných obyvatel ostrova , sídlo i pohřebiště ostrovních knížat a guvernérů . Je hlídáno několika velkými sochami tolharubangů z lávového kamene . Dodnes tu jsou náhrobní kameny i starobylé chrámy , ponurá a tichá místa za obrannými zdmi , zatímco venku na tržišti to páchne sušenými rybami , prodavači nabízejí keramiku a celadonový , zelený porcelán a léčivý ženšen .

   Vůbec se nám nechce opustit subtropický ráj ostrova , ale musíme do Soulu a pak za dalšími zajímavými místy Jižní Koreje . A tak si odvážím alespoň malou sošku tolharubanga , starce v podivném klobouku , tajemného strážce minulosti ostrova a jeho legend .

   V Soulu zažíváme první a naštěstí také jedinou nepříjemnou příhodu naší cesty . Protože se nám nedaří najít ve spletitých uličkách malý „yogwan“ ( levný hotel ) Emerald , kde jsme si zajistili předem noclehy , bereme si taxi – a vykutálený a dosti nebezpečně vyhlížející muž nás veze přes naše protesty kamsi za město , chová se neurvale , ale nakonec se nám přece téměř násilím podaří přinutit ho , aby nás odvezl tam , kde nás naložil . Pak s pomocí ochotných Korejců nacházíme náš hotýlek . Také tady spíme na rohožích . I v těch nejlevnějších hotelích je čisto , tekoucí teplá voda , na chodbách automaty s tekoucí chlazenou pitnou vodou zdarma i s papírovými pohárky . Hlavní město nás příjemně překvapuje naprostou čistotou ulic i zapadlých uliček , nikde žádní pobudové či žebráci , lidé se chovají vlídně . Soul má hustou a dobře fungující síť podzemní dráhy , jezdí tu autobusy i trolejbusy . A tak si během krátké doby můžeme bez problémů prohlédnout ty nejzajímavější památky . Nejvýznamnější z nich je palác korejských králů Kyongbokkung , vybudovaný v roce 1392 za vlády dynastie Čoson . V jeho areálu bylo původně 500 budov , mnohé z nich byly zničeny při japonské invazi do Koreje roku 1592 a rekonstruovány až koncem 19 . století . Postupně prohlížíme celý obrovský areál , kde už nedaleko za obrovskou vstupní branou s malovanými podstřešními trámy , kterou hlídají kamenní lvi , nacházíme sochy Buddhy a několikastupňové kamenné pagody . A pak kolem jezera s barevným dřevěným pavilónem nad vodou přicházíme ke kamennému mostu z 15 . století , který také hlídá několik bájných zvířat . Za ním už je obrovské hlavní nádvoří s největší budovou pavilónu z celé Jižní Koreje – trůnním palácem korejských králů s krásně malovaným stropem a trůnem krále Gojonga . A co ještě v Soulu stojí za vidění ? Nedaleký palác Čchangdokkung s nádhernými zahradami , královské hrobky Čongmjo , kde leží králové dynastie Čoson ( 1392–1910 ) , menší palác Deoksugung . A pak čtyři brány , které se dodnes zachovaly z mohutného opevnění Soulu . Jižní brána Namdaemun ze 14 . století , východní Dongdaemun – ty jsou největší a mají dvojité střechy s rohy typicky zdviženými vzhůru . Samozřejmě , kdo se dostane do Soulu , měl by navštívit Soul Tower v Namsan Parku . Je to moderní vyhlídková a televizní věž na zalesněném pahorku , vysokém 240 m , a z její terasy je nádherná vyhlídka na město a okolní hory a řeku Han , protékající Soulem . Věž má výšku 483 m nad mořem . Pahorek byl ve středověku centrem obrany města a dosud se zachovaly části hradeb s kamennými lampami na ohně , které varovaly před nepřítelem . Na pahorek se dá vyjet lanovkou .

   Soul je pro nás základnou , odkud se vydáváme na další cesty po Jižní Koreji , hlavně autobusy , protože ty jsou zde nejlevnějšími a přitom pohodlnými a spolehlivými dopravními prostředky . Tímto způsobem , byť poněkud detektivním , protože vypátrat místa odjezdů a čas není vždy jednoduché , se dostáváme například na ostrov Kanghwado u pobřeží severozápadně od hlavního města , kde navštěvujeme na jihu zbytky staré pevnosti a buddhistický klášter Čondungsa s mnoha pavilóny , nádherně malovanými a se sochami Buddhy a dalších světců uvnitř , s podstřešními trámy , vyřezanými do podoby draků . Po klášteře nás provádí mladý buddhistický mnich v šedém hábitu , chová se k nám velmi přívětivě a na závěr mi dokonce daruje knihu o dějinách staré Koreje v angličtině .

   Další naše cesta , zase autobusem , vede do centra Jižní Koreje , asi 150 km na jih od Soulu , kde v horách národního parku Songnisan leží velký komplex buddhistického kláštera POPCHUSA . Jedeme tam přes město Čongdžu , po cestě máme příležitost pozorovat krajinu rýžových polí a plantáží léčivého ženšenu pod stříškami proti pálícímu slunci , později řeky v údolích a zalesněné hory . Po zhruba 3 ,5 hodinách jízdy se dostáváme konečně do horské osady Songni-dong kde si v místní restauraci dáváme k obědu mořské řasy s kvašeným zelím kimči a jakousi ostrou omáčkou , vše po korejsku v mnoha miskách . Po pár kilometrech nás pak vítá chrám Popchusa v krásném zalesněném horském údolí , jedno z největších poutních míst v Koreji . Pochází z roku 553 z doby království Silla , v 16 . století za japonské invaze byl zničen a obnoven r . 1624 . Je proslulý tím , že na jeho nádvoří se nachází nejvyšší bronzová socha stojícího Buddhy na světě , vysoká 33 m a o váze 160 tun , která byla zhotovena roku 1990 . Bez jakýchkoli omezení si můžeme prohlédnout všechny pamětihodnosti a pavilóny , dokonce i sochu Buddhy z ryzího zlata uvnitř , mohu fotografovat i filmovat malované sochy strážců kláštera , velký ocelový kotel na polévku pro 3000 středověkých mnichů , pagody a chrám s pěti střechami a mnichy při bohoslužbách , při nichž se tluče na dřevěné bubínky a pálí vonné tyčinky .

   Dalším zajímavým místem , kam se vydáváme tentokrát vlakem , je starobylé město Suwon , ležící asi 50 km na jih od Soulu v hornaté krajině . V 18 . století se korejský král Kongjo pokusil udělat ho hlavním městem . Bylo proto obehnáno hradbami , které se , spolu s malebně zastřešenou městskou bránou , zachovaly skoro v původní podobě dodnes . Po jeho prohlídce odjíždíme neuvěřitelně přeplněným autobusem do skanzenu korejské vesnice . Cesta , při které doslova stojíme na jedné noze , trvá asi hodinu . Už v bráně nás vítá dívka v tradičním barevném kroji – a pak můžeme celý zbytek dne procházet „živý“ skanzen s domy ze všech částí Korejské republiky , prolézat vesnické statky , ohmatat si nářadí , zapřáhnout se do mlýna na mletí rýžové mouky , posedět s učitelem konfuciánské školy a pozorovat vesnické kováře , kteří vyrábějí tradiční srpy , motyčky na rýži a další nářadí . Vše se také hned prodává . A pak si mohu konečně také nafilmovat na dvoře jednoho statku tradiční „vesnickou svatbu“ s mnoha starobylými obyčeji , kdy po obřadech svatebčané odnášejí za doprovodu bubnů nevěstu v krytých nosítkách a ženich se ji snaží dohonit na oslu . A nezapomenutelné tance kluků s dlouhými pentlemi na čepicích , všemožné a barvité podívané pro turisty , které chtějí v mozaice dát představu o životě vesničanů . Tak jako všude jinde za celou dobu pobytu , také tady vidíme jen Korejce , nikde žádná „bledá tvář ze Západu“ , jako by i teď byla Korea ta zakletá princezna pana Kanga , zakázaná země . Jen trochu se nám poodhalila za tu krátkou dobu , kterou jsme měli na její poznávání , ale i tak nás okouzlila natolik , že si umiňujeme jednou se sem vrátit , proniknout dál a hlouběji .



   S tolharubangem ( z 15 . století ) v městě Čedžu



   V chrámu v Čedžu





Na horké linii v Panmundžomu


   V roce 1979 se mi podařilo navštívit a procestovat s prvním zájezdem Čedoku Severní Koreu . Některé velmi zajímavé epizody z té cesty , v mnoha směrech šokující , jsem popsal ve své knize Ne­obyčejné cesty . V programu byla tehdy také prohlídka demarkační linie v Panmundžomu , která rozděluje obě Koreje , ale protože krátce předtím se tímto způsobem podařilo ze Severu komusi uprchnout , z návštěvy sešlo . Až po mnoha letech jsem teď navštívil také Jižní Koreu . Cesta na Panmundžom , kterou jsem chtěl pro změnu uskutečnit z jihu , není ale vůbec jednoduchá .

   Na demarkační linii 38 . rovnoběžky není možné cestovat individuálně . Je nutné přihlásit se do skupinového celodenního zájezdu . Ve stanovený den ráno jsme se dostavili do jednoho z nejluxusnějších mezinárodních hotelů v Soulu , interhotelu Lotte , kde si pečlivě zkontrolovali naše rezervace a pasy , aby nás pak naložili do autobusu zaplněného do posledního místečka Američany . Jak jsme se už předem dočetli v pokynech , přístup do neutrálního pásma širokého tři kilometry , které je jakýmsi bezpečnostním nárazníkem mezi oběma Korejemi už od roku 1953 , od skončení tzv . korejské války , není rozhodně povolen Korejcům z jihu , jen zahraničním turistům .

   Autobus na chvíli zastavuje u památníku jihokorejských vojáků , kteří se v počtu pouhých několika tisíc pokusili zastavit příval těžce vyzbrojených a mnohonásobně převažujících útočníků ze severu – vojáků Severní Koreje a čínských tzv . dobrovolníků . To se stalo v roce 1950 . Většina z těchto vojáků při obraně své vlasti padla . O kousek dál máme příležitost navštívit další památník , tentokrát filipínských vojáků , kteří zde také položili své životy při obraně svobody a demokracie .

   Přijíždíme k řece Han , která tvoří jižní hranici pásma . Tady můžeme pozorovat dvojité ostnaté dráty , kulometná hnízda a strážní věže . Poté , co autobus s námi přejíždí tzv . Freedom Bridge – most přes řeku Han , zastavujeme . Přicházejí jihokorejští vojáci a pečlivě kontrolují naše pasy i autobus , ihned potom následuje stejně důkladná kontrola dokladů vojáky OSN v modrých přilbách . A pak už uháníme hezkou pahorkatou krajinou „územím nikoho“ , ve skutečnosti jakousi neutrální zónou pod správou Spojených národů , směrem na sever . Za chvíli se před námi objevuje velká kovová brána s nápisem Camp Bonifas , před kterou nás znovu vítají vojáci OSN . Tady se s námi vrací čas někam do roku 1953 , protože všecko v té zdejší krajině jako by ustrnulo v těch letech , kdy skončila válka v Koreji . Neboť tady doposud nebyl uzavřen mír , jen příměří . Čekáme dlouho na povolení ke vstupu do tábora , až se konečně dostavuje důstojník , který s námi pojede jako doprovod .

   Po obědě ve vojenské jídelně každý z nás dostává „badge“ , cedulku , kterou si musí zavěsit na krk a která potvrzuje , že jsme „hosty OSN“ . Následuje pak asi půlhodinový briefing , jakési školení , ve kterém nás osvětový důstojník poučuje , jak se máme chovat na demarkační linii . Na závěr podepisuje každý z nás přísný revers , ve kterém se v případě zranění či zastřelení zříkáme nároku na náhradu škody . Cítíme , že jde do tuhého , ale konečně jsme u cíle cesty . Po mnoha letech jen pár kilometrů od severokorejského města Kesong , odkud jsme se před lety dívali na jih . Teď jsme vlastně dokončili cestu kolem zeměkoule . Jsme v Panmundžomu . Autobus míjí jednací budovu vládních delegací , vyjíždí na mírný pahorek a před námi se objevuje nevysoká věž v korejském stylu – Pagoda míru . V doprovodu několika švédských a kanadských vojáků OSN vpředu i zezadu vylézáme po točitých schodech na pozorovací plošinu , kde hlídkují další vojáci v maskáčích s pistolemi u pasu . Pod námi na jedné straně hlídkují vojáci v modrých přilbách OSN , za čárou narýsovanou uprostřed mezi baráky stojí nehybně a hrozivě ozbrojenci Severní Koreje . Smíme fotografovat i filmovat , ale pozoruji , že muži , kteří nás doprovázejí , nás kryjí nenápadně svými těly . Na pozorovatelně se smíme zdržet jen několik minut , pak sestupujeme a jsme konečně odvedeni do místnosti , kde jsou konány konference . Před námi se objevuje ten známý a slavný dlouhý zelený stůl s několika mikrofony uprostřed .

   „Ty patří Severu ,“ informuje nás jeden z důstojníků . „Jsou neustále zapnuté , takže vše , co tady pronesete , je přenášeno do Pchjongjangu .“

   Šňůry mikrofonů , které jsou nataženy prostředkem stolu , tvoří skutečnou hranici mezi Severem a Jihem , protože právě tudy prochází ona pověstná a známá 38 . rovnoběžka , dělící Koreu na dva politicky i ekonomicky zcela rozdílné a protichůdné celky . „Pokud chcete vejít do Severní Koreje , obejděte tenhle stůl ,“ nabízí nám průvodce – a nikdo se nedá pobízet dvakrát . Poprvé od roku 1979 se teď znovu ocitáme v Severní Koreji , přestože jen na pár metrů !

   Vojáci komunistické Koreje hlídkující venku za okny v hnědozelených plandavých uniformách s rudými hvězdami na čepicích se seběhli ke stěně baráku a přitiskli nosy ke sklům oken . Zdá se , že hledí zuřivě na hlouček vetřelců na svém území .

   Vycházíme ven a loučíme se s Panmundžomem , abychom za doprovodu obrněného vozu a vojáků OSN zamířili do výběžku zabíhajícího hluboko do severní Koreje . Zastavujeme na pahorku , za zády máme malou pevnůstku . Další betonová pevnost , o něco větší , je jen několik desítek metrů napravo od nás . Dole pod námi teče řeka , za ní zcela blízko se rozprostírá rovina plná světlé zeleně rýžových polí . A v dálce se modrají hory . „Ta pevnost i krajina za řekou už patří do KLDR . Hranice prochází mostem přes řeku , který se už léta nepoužívá ,“ informuje nás důstojník . A vypráví o tom , jak i tady na hranici probíhá normální život obyvatel jihokorejské vesnice na jižní straně řeky . Ti , kteří odmítli odejít ze svých domovů , pracují a sklízejí rýži pod ochranou vojáků . Nad svou vesnicí si vztyčili vlajku Jižní Koreje na vysokém stožáru . V odpověď na to zbudovali na severokorejské straně tzv . propagační vesnici vysokých a na pohled docela pěkných panelových domů a vztyčili vysoký stožár s obrovskou vlajkou Severní Koreje . Samozřejmě nechybějí velké reproduktory , ze kterých zní směrem na jih „revoluční hudba“ a propagační projevy a hesla . Ve vesnici prý nikdo nebydlí , snad slouží jen jako skladiště zbraní či útočných raket , kdo ví ? A voják nám ukazuje také obrovský , několikametrový nápis z bílých kamenů na jednom z kopců , obrácených směrem k jihu: „Náš prezident je nejlepší .“

   Vzpomínám na rozhovor se studenty z univerzity v Soulu při jedné z našich cest autobusem po Koreji . Rebelují proti vládě , chtěli by prý , aby se obě Koreje co nejdříve spojily . Na můj dotaz , jaký režim by podle nich měla jednotná Korea mít , jsou na chvíli v rozpacích . Snad ten severní… A když jim vyprávím o „slastech“ života lidí na severu , nevěřícně se usmívají . Ale na severu je už hlad , který nutí k jednáním a snad i ke kompromisům , otupuje ostří agresivity .

   Snad i tady dojde jednou ke smíru a dohodám .

   Přáli bychom to jihu i severu Koreje , té nádherné a tak dlouho už těžce zkoušené země . Zatím se ale vracíme přes zátarasy , kolem drátů a kulometných hnízd zpět z neutrálního pásma od linie příměří 38 . rovnoběžky do nedalekého Soulu , s ulicemi kypícími životem , který jako by nevěděl a ani nechtěl vědět nic o té žhavé čáře , která docela nedaleko rozděluje zemi Čoson , zemi jitřní svěžesti , plnou starých památek a krásné přírody .





Lantau – perla Jihočínského moře


   V žádné zemi , kterou jsem dosud navštívil , jsem neměl pocity tak zvláštní jako v Hongkongu . Vzpomínal jsem přitom na film Muž z Hongkongu , ve kterém jsem jako kluk kdysi obdivoval Belmonda , který se při honičkách s gangstery proplétal suverénně mezi čínskými trhovci a rikši Kowloonu , plavil se na džunkách a procházel buddhistickými chrámy s dýmem z vonných tyčinek . Ve filmu chybělo ale dusné horko , to pravé tropické , které nás přivítalo hned po příletu letadlem Asiana Airlines . Klimatizace výškového King’s Hotelu na Nathan Road v pevninské čtvrti Kowloonu pracovala bezchybně – o to větší otřes znamenalo vyjít ven . A tak v prvních hodinách , než si organismus zvykl na změnu , jsme chodili promočeni potem , jako by nás neviditelný zahradník polil vodou z hadice . Ale co všecko je vedro , dusno , komáři a pražící slunce proti lidskému mraveništi , barevnému a vonícímu exotikou , neónům s nám nečitelným obrázkovým čínským písmem , svítícím daleko do ulic , plných aut . Ulic , které jsou obklopené tropickou zelení a malými čínskými chrámy v parcích , kde buddhisté zapalují vonné spirály u příšerně se šklebících soch zlých i dobrotivých duchů a bůhví , koho ještě . Přestože Hongkong je stále ještě „britskou korunní kolonií“ a u rezidence anglického guvernéra vlaje britská vlajka , jezdí tu patrové autobusy jako v Londýně , pohodlné a některé s klimatizací , a z poštovních známek na nás klidně shlíží královna Alžběta II . , ten pocit se nedá odbýt . Připadáme si jako návštěvníci Titaniku při jeho poslední plavbě . V létě tohoto roku ( 1997 ) po sto letech Angličané odejdou a jejich kolonie připadne Číně . Co si o tom myslí ti , kteří tu žijí ? Vlídní a příjemní lidé , kteří za ta léta , za generace nasákli anglickou kulturou , kteří si oproti Číňanům z pevniny zvykli chovat klidně a tiše , kteří už dnes mluví a píší poněkud odlišně než v Číně… Za těch pár dní našeho pobytu nelze vniknout do jejich myšlení , lze se jen dohadovat nad pohledy a náznaky chování . „Inu , ti bohatí , obchodníci , bankéři si ulili svůj kapitál jinam , kdo mohl , už odešel . A ten , kdo musí zůstat , si asi připadá jako vzácné zvířátko v kleci , které jste přijeli uvidět , než vyhyne ,“ snažil se to vystihnout jeden z amerických přátel po našem návratu z cesty .

   Hongkong je ale pořád obdivuhodný . A tak po prohlídce pevniny a pak ostrova Hongkong s jeho obytnými džunkami , palácem a zahradami Tiger Balm Gardens bývalého výrobce slavné „tygří mastičky“ a pak po návštěvě nádherných plovoucích restaurací v městě Aberdeenu a vyjížďce lanovkou na Victoria Peaksi připomínáme , že kolonie Hongkong se vlastně skládá celkem z 235 os­trovů a ostrůvků a jedním z našich hlavních cílů této cesty je navštívit největší z nich – ostrov Lantau . A tak se vydáváme brzy ráno nejprve do přístavu v Kowloonu a pak menší přepravní bárkou přes úžinu do města Victoria na ostrově Hongkong , odkud odplouváme větší lodí na ostrov Lantau . Asi po hodině plavby Jihočínským mořem , kdy míjíme množství velkých obchodních i osobních lodí i džunky rybářů a proplouváme kolem menších ostrovů , vplouvá naše loď do zátoky Silvermine Bay a přistává . Jsme v nevelkém přístavu , obklopeném vysokými kopci a bujnou tropickou zelení . A jen o kousek dál je venkovské městečko Mui Wo s úhledným palmovým parkem a klimatizovanými obchody . A také malým autobusovým nádražím , odkud je dobré spojení do středu ostrova . Ještě po druhé světové válce prý na ostrově Lantau neexistovaly slušné silnice a cestovatelé se museli pohybovat pěšky nebo se přemisťovat lodí kolem pobřeží . Od té doby ale Angličané zbudovali dobré silnice . A tak vyrážíme autobusem kolem pobřeží po moderní asfaltce , v průhledech mezi palmami , kvetoucími keři a banánovníky se objevují modravé zátoky , pak následují serpentiny a nakonec cesta míří stále výš do hor . Stoupáme a vegetace řídne , objevují se špičaté vrcholky hor na jihozápadě ostrova – Sunset Peak ( 869 m ) a Lantau Peak ( 933 m ) , nad nimiž se hrozivě hromadí načernalá mračna . Se stoupající výškou je citelně chladněji a v horách fičí studený vítr . Ještě se můžeme shora podívat na rozlehlou budovu věznice u velké umělé vodní nádrže Shek Pik . Hlavními obyvateli tohoto nepříjemného zařízení jsou prý v současné době tzv . „boat people“ – vietnamští uprchlíci , kteří připluli do Hongkongu na člunech . Angličané je vracejí podle dohody zpět , a tak tu teď čekají na návrat domů . Za chvilku nato se cesta lomí prudce vzhůru . Nad námi v kopcích se objevuje obrovská bronzová socha sedícího Buddhy . Jsme u prvního cíle naší cesty , kláštera Po Lin , který chceme dnes navštívit . Není starý , založili ho v roce 1965 tři buddhističtí mniši , od té doby se ale pořádně rozrostl . Roku 1970 byl vystavěn rozsáhlý komplex budov a dnes je největším klášterem celé britské kolonie . Pod pahorkem , se sochou sedícího Buddhy , prý největší na světě ( váží 250 tun ) , si zakupujeme za nemalý obnos vstupenky , abychom mohli po dlouhém mramorovém schodišti vystoupat k bronzové soše , pod níž je umístěno sakrální muzeum . Z ochozu je pěkný výhled přes hory až k moři a na zlacené střechy klášterních budov pod námi v údolí , zarostlém palmami a další tropickou bujnou vegetací . Klášterní komplex Po Lin není oplocen , je tu jen symbolická vysoká bílá mramorová brána , kterou po sestupu z pahorku vcházíme do areálu toho známého poutního místa . Uvnitř musíme projít další krytou bránou s velkými , pestře malovanými sochami divoce se tvářících strážců kláštera , na nádvoří s velkými zdobenými vykuřovacími nádobami . Poutníci do nich právě ukládají svazky zapálených vonných tyčinek a nad nádvořím se valí dým , doprovázený hudbou a modlitbami , přehrávanými z reproduktorů z kazety u nedalekého stánku se suvenýry pro věřící . Postupně si prohlížíme všechny budovy – v té hlavní mají tři zlaté sochy Buddhy . A také potkáváme mnichy v oranžových a šedých hábitech s vyholenými hlavami , vážně spolu rozmlouvající , rozjímající a popíjející coca-colu z plechovek u automatů , rozmístěných všude kolem . Ale to už spěcháme do klášterní jídelny , abychom nepropásli oběd , předplacený v ceně vstupenky . Je to zajímavý zážitek , neboť jíme spolu s mnichy stejný pokrm , jaký obědvají sami . Zápolíme s dřevěnými hůlkami , ale protože už jsme také notně vyhladovělí , zdoláváme bez problémů a s chutí kopec rýže se sójovou omáčkou a dušenou a vařenou zeleninou , hlavně houbami a bambusovými výhonky . Vše hojně zaléváno výborným čínským čajem . Ale nakonec se přece jen musíme rozloučit s vlídnými a usměvavými uctívači Buddhy , protože nás dnes ještě čeká jeden cíl – rybářská vesnice Tai O na jihozápadě ostrova , označovaná v anglických průvodcích za „nejobdivuhodnější místo z celé kolonie Hongkongu , městečko sampanů , džunek a obydlí , zbudovaných na dřevěných kůlech nad vodou“ . Od rozcestí pod klášterem se tam přesunujeme autem jednoho z ochotných a přátelských domorodců . Po půlhodinové , téměř krkolomné jízdě z hor k pobřeží serpentinami úzké silnice , zarostlé tropickou velmi bujnou vegetací , se ocitáme u cíle naší cesty . Zpočátku jsme trochu zklamáni . Je tu jen několik modernějších domů na zcela pustém náměstíčku . Chvíli to trvá , než se nám podaří najít průchod houštím a pak nenápadnou uličkou . Zjišťujeme , že původní rybářské městečko Tai O leží na jakémsi ostrůvku , odděleno od vlastního ostrova Lantau úzkým , asi třicetimetrovým průlivem . A na něm čeká na poutníky přívoz jako z pohádky – velký prám , lano nad vodou a na prámu čínská babička , bosá a s tradičním špičatým kloboukem z rýžové slámy na hlavě . Vybere od nás za službu drobnou minci a pak už hbitě taháním za lano převáží prám k druhému břehu . A tak jsme se octli ve staré Číně , kde se z větší části zastavil čas . Procházíme uličky , kde trhovci vyložili na dřevěné pultíky svých stánků sušené ryby , ovoce , nejroztodivnější vonící i páchnoucí potraviny , které neznáme . A drobné sošky Buddhy ze dřeva i slonoviny , ručně omalované . Kupuji si jednu malou usměvavou buclatou figurku s holí a rancem přes rameno , snad Buddha-cestovatel , patron poutníků a napříště tedy i můj na toulkách světem .

   Lidé tady nikam nespěchají , posedávají v krčmách a hrají domino , v domcích vysoko na bambusových kůlech nad vodou věší ženy prádlo a povídají si . A nad tím vším poklidem přímořského venkova se zvedají zelení pokryté hory a ve dvorcích domů rostou bujné banánovníky a papáje . Prohlížíme si nevelký buddhistický chrám Kwan Tai z 18 . století , zasvěcený bohu války , jehož socha se na nás příšerně šklebí z přítmí svatyně . Nakonec přicházíme až na konec ostrůvku k většímu chrámu Hau Wong se strážci s meči namalovanými na dveřích . Také tady uvnitř voní tyčinky , ale tentokrát kromě soch tu nacházím jako výzdobu i několik velrybích obratlů . Chrám stojí přímo na břehu , a podle informace z průvodce je tento břeh hranicí a voda za ním už patří Číně . Nedá mi to , abych se chvíli nepobrodil v čínských výsostných vodách . Jihočínské moře je tu stejně přívětivé a průzračné jako ve Stříbrné zátoce na druhé straně ostrova . Ale to už slyšíme před chrámem jakýsi pokřik . Do zátoky Tai O připluly sampany rybářů s bohatými úlovky a bleskurychle tu vznikl improvizovaný trh . Jsme svědky výměnného obchodu , kdy velká ryba putuje z rukou rybáře do ošatky vesničana a do lodi je ukládána pěkná slípka a několik vajec jako protihodnota . Domorodci přinášejí tropické ovoce , zeleninu , rýži , a směňují své výpěstky za chobotnice a další mořské pochoutky . Spokojenost je oboustranná , křiku i zápachu kolem plno . Moje snaha o zachycení zajímavých scén fotoaparátem a kamerou se nesetkává s přílišným nadšením , a tak vzdoruji úspěšně zákazu předstíráním naprosté neznalosti jakékoli řeči .

   Vracíme se k přívozu a na něm znovu přes průliv na Lantau . Teprve teď jsme si všimli , že vedle přívozu začali stavět moderní most . Přejeme v duchu babce převoznici i ostrovanům z Tai O , aby stavba šla pomalu . Nebo aby most spláchla vlna . Aby ten původní starý svérázný svět rybářů vydržel dlouho takový , jaký je . Aby sem po tom mostě nedováželi džuboxy a kompjůtry a televizory . A hlavně , aby sem po něm nenapochodovali , až bude kolonie předána „velkým soukmenovcům z pevniny“ , vojáci s rudými hvězdami na čepicích a neudělali konec tomuhle světu , který si doposud žil po svém , jak uměl .

   Odjíždíme autobusem do přístavu , abychom se nalodili a vrátili se k patrovým autobusům , MacDonaldům a klimatizovaným mrakodrapům tropického Hongkongu , nad kterým zatím ještě vlaje britská vlajka .





Tuniskou železnicí na jih


   Je pěkné slunečné dopoledne , na jedné z rušných monastirských ulic sháníme taxi do blízkého přístavu Súsa . „Základnu“ máme ve starobylém Monastiru , městě s historickým centrem , medinou , plným trhovců a zahalených žen . Stačili jsme si už prohlédnout muzeum s vykopávkami z dob Féničanů a Římanů i rozsáhlou zoologickou zahradu s pěknými ukázkami severoafrické zvěře . Město je mimo jiné také rodištěm tuniského prezidenta Burgiby . Dostat se odtud do blízké Súsy není příliš těžké ani drahé . Dopravu mezi oběma sídly zajišťují autobusy ( mezi nimi i několik už notně oježděných škodovek ) a také levné šestimístné taxíky a mikrobusy . Po chvíli se nám daří objevit jedno volné zaprášené a otlučené taxi . Nasedáme . Ale taxikář hned neodjíždí , zastavuje o kus dál a přibírá další pasažéry . Protože jedno místo zůstává neobsazené , čekáme ještě hodnou chvíli , než konečně najde zájemce . A pak už rychle uháníme z prašného města kolem luxusních hotelů a prezidentské vily . Po několika kilometrech cesty vyprahlou krajinou s několika palmami a hliněnými domky vesničanů , obehnanými trnitými ploty , vjíždíme do Súsy . Vystupujeme na křižovatce nejdůležitějších ulic u přístavu .

   Náměstí Farhat Hached , kde jsme se ocitli , představuje centrum . Tady se stýká stará medina s křivolakými úzkými uličkami s moderní třídou kolem přístavu . Naším cílem je železniční stanice , odkud chceme vlakem na jih , do Safákisu ( Sfax ) a Gábesu . Nemůžeme však odolat , abychom alespoň na chvíli nenahlédli do staré Súsy . Trhovci v dlouhých bílých i pruhovaných galabíjích tu nabízejí nejroztodivnější sortiment – od henny , kterou si barví vlasy tuniské ženy , přes nádherně tepané talíře , lucerny a vodní dýmky , keramiku , vlněné koberce , látky , veškeré věci denní potřeby , až po nejmodernější fotoaparáty , rádia a také motocykly Babetta . Mezi zbožím nechybějí ani svazečky jasmínových květů na jakési delší špejli , které tuniští muži s oblibou nosí za uchem – pro zkrášlení vzhledu i příjemnou vůni . Nejvíc zahalených žen nacházíme v části tržiště , kde se prodávají potraviny – hlavně ryby , skopové i hovězí maso a koření . Visí tu celé skopové hlavy s vyboulenýma očima . Protože vůně není pro nás příjemná , rychle se vracíme . Vábí nás krámek , zvenčí kolem dveří ověšený tepanými měděnými pozlacenými talíři . Dva čiperní prodavači , asi dvanáctiletí kluci , nás obratně vmanévrují dovnitř . Tam pak předkládají na pult množství talířů a talířků , nad jejichž ornamenty nebo umně stříbrem vtepanými nápisy zaplesá srdce každého turisty . Jsme pohoštěni malými šálky mátového čaje , při kterých se oba kluci zvědavě vyptávají na zem , odkud jsme přišli . Když jsme si vybrali jeden z talířů , nastává ta nejdůležitější část obchodu – smlouvání . Trvá to notnou chvíli , než se shodujeme na přijatelné ceně , a pak nás spokojení prodavači zdvořile vyprovázejí daleko před krám .

   Po jednom bulváru , stíněném po obou stranách hustě rostoucími olivovníky , přicházíme k velké moderní železniční stanici . Cestou potkáváme dřevěné dvoukolové káry tažené oslem . Je to typický dopravní prostředek používaný starými i mladými . Na vozík se často naloží množství beden se zbožím , až se divíme , jak to nevelký oslík dokáže utáhnout .

   Budova nádraží se uvnitř příliš neliší od našich . Je tu velká čekárna s betonovou podlahou a okénkem pokladny , kde švihácký mladík rozdává jízdenky . Při vchodu na nástupiště nám zaměstnanec v lehké khaki uniformě lístky proštípne a ve vagónu už nás nikdo nekontroluje . Stanice je pečlivě oplocena , aby se žádný neplatící nedostal k vlaku . Ve stínu nádraží čekáme společně s několika zahalenými ženami , dětmi a dvěma vojáky na příjezd rychlíku do Safákisu . Cestujících není mnoho , jízda vlakem je pro obyčejného Tunisana stále ještě výjimečnou , poněkud drahou záležitostí . Železniční trať , po které pojedeme , je úzkorozchodná; do budoucna se plánuje její přebudování na normální rozchod . Největší význam má pro dopravu zboží , zejména surovin – rud a fosfátů . Zajišťuje i spojení se sousedními zeměmi – Alžírskem a Libyí ( ve výstavbě je úsek Gábes–Tripolis ) .

   S postupujícím časem se pálící slunce a dusné horko stávají nepříjemné , a tak jsme rádi , když se u vjezdu do stanice objevuje elektrická lokomotiva s několika modrými vozy , označenými S .N .C .T . ( Tuniská státní železnice ) a oválnými červenými tabulkami s arabskými nápisy . Je to kýžený rychlík z hlavního města . Rychle do něho nastupujeme; za chvilku opouštíme Súsu a uháníme k jihu .

   Ve vlaku je příjemně . Rychlíkové vozy nemají kupé , jsou poloprázdné , ale na pohodlných čalouněných lavicích se dobře sedí . Fungující klimatizace nás ovívá chladným vzduchem a velká okna jsou opatřena stahovacími žaluziemi proti slunci . Uličkou občas prochází železniční zaměstnanec , který nese ve velké nádobě s ledem limonádu a láhve coca-coly a nabízí je spolu se sendvičem cestujícím . Zjišťujeme , že se Tunisané většinou zásobili na cestu velkými pytlíky s čerstvými mandlemi , které zručně louskají . Za chvíli je podlaha vozu poseta skořápkami z mandlí . Vyhlídka za okny se rychle mění , brzy mizí zeleň eukalyptů a palmových hájů . V ploché písečné krajině se jen občas objeví trochu suché trávy nebo velká opuncie . Na okraji políček , obehnaných živými ploty z trnitých keřů nebo velkých kaktusů , stojí nízké hliněné domky rolníků . Trať je jednokolejná a drží se při silnici , po které ponejvíce projíždějí venkované v barevných i bílých galabíjích na oslech i velbloudech s náklady určenými pro trh .

   Z pozorování nás pojednou vyrušil křik uvnitř vozu . Muž roznášející limonády a housky se nepohodl s jedním z pasažérů – a obrovitý černoch ho s křikem pronásleduje po uličce s velkým bičem v ruce . Ostatní to nevzrušuje , vesele se baví a honička za chvíli utichá přátelským objetím obou .

   Zatím vlak míjí některé zastávky – hliněné obílené domky a kolem nich do daleka pusto a prázdno . Ve stanici Msaken vidíme část berberské vesnice a u malé staniční budovy pobíhá houf bosých kluků . Podobné je to i v Kerkeru . Zato v městečku El–Džem nás příjemně překvapí geometricky uspořádané ulice úpravných bílých domků , nad nimiž se uprostřed tyčí hnědavý prstenec římského amfiteátru , který dal údajně postavit císař Gordianus ve 3 . století n . l . Stavba byla částečně poničena při válkách v 17 . století , ale i tak působí dodnes impozantně .

   Za malou chvíli pokračuje vlak v cestě . Projíždíme po několika úzkých dřevěných mostech nad vyschlými koryty řek , dále na jihu prochází trať po náspu vyschlým šotem – solným jezerem , které se naplňuje vodou jen v období dešťů . Ale to už se po třech hodinách jízdy blížíme k našemu dnešnímu cíli , Safákisu . Druhé největší město Tuniska je zároveň hospodářským centrem jihu země . Jsou tu olivovníkové plantáže a množství lisoven oleje , který se pro další zpracování odváží železnicí a zejména loďmi z blízkého přístavu . Vlak projíždí pomalu velkými háji olivových stromů . Kolem každého z nich je pečlivě vyhloubena stružka , která má zachytit případnou závlahu ze skrovných dešťových srážek . K mnoha stromům jsou přistaveny žebříky . Vesničané v bílých galabíjích trhají do malých proutěných košíků olivy . Když se naplní , sypou je do velkých košů na bocích čekajících oslů nebo na dřevěných kárách .

   Ještě dlouho projíždíme háji košatých olivovníků , než dospějeme k betonovým nástupištím s přístřešky z vlnitého plechu proti slunci a nevelkou , zcela evropsky vyhlížející staniční budovou . Tady , v Safákisu , vlak končí , my budeme do oázy Gábesu pokračovat zítra ráno . Máme tedy dostatek času prohlédnout si město i přístav . Čtvrť , kde se nachází železniční stanice , byla postavena v typickém francouzském koloniálním stylu . Honosné domy , připomínající pražskou Pařížskou třídu , mají v přízemí luxusní obchody s nejrůznějšími suvenýry a kavárny s francouzskými názvy . Na okrajích chodníků rostou ozdobné palmy a mezi nimi jsou stánky se zmrzlinou , ale také s arabským kuskusem , který prý Tunisané dokáží připravit na 60 způsobů . Po hlavním bulváru města , Hedi Chaker , olemovaném olivovníky , přicházíme až k hlavní městské správě – guvernorátu . Před vznosnou bílou budovou je umístěn zajímavý pomník – velký samorost z kmene starého olivovníku na znamení vážnosti a úcty , které se tu těší oliva jako zdroj obživy a blahobytu . Ještě se ani nestačíme rozhlédnout a už nás přepadá několik pouličních obchodníků , chlapců a mladých mužů , kteří nabízejí turistům malé i větší figurky velbloudů , vyřezané z olivovníkového dřeva . Pamětlivi zákonů arabského trhu , smlouváme . Muž je spokojen . Skutečné potěšení nepramení z obchodu samotného , ale ze smlouvání . Také on má za uchem typický svazeček jasmínu .

   Od kavárniček na bulváru je to jen kousek k vysokým hradbám staré čtvrti s úzkými uličkami a množstvím mešit , které před „nevěřícími“ střeží bdělí hlídači; zatímco dosud jsme potkávali i dívky v texaskách , staré uličky jsou doménou zahalených žen a bradatých starců v červených fezech . A také prodavačů , odpočívajících a ukrytých před odpoledním sluncem v hloubce svých nepatrných krámků . A nad tím vším , zavěšeny na silonových šňůrách , se houpou hrozny malých i velkých hrnců , rendlíků a naběraček , ve větru povlávají pestré šaty i moderní texasky . Z radiomagnetofonu se line naříkavá orientální hudba národní písně o Sidi Mansourovi . To vše je Tunisko , které naši únavu a sluneční žár přebíjí stále novými dojmy . Pestrá , barvitá mozaika tuniského jihu , brána k okraji velké pouště .



   Pouliční prodavač jasmínu





Cesta za Nikolou Šuhajem


   Kdo z nás nečetl tu známou knihu o zbojníkovi , který býval postrachem lesů a hor Podkarpatské Ukrajiny počátku dvacátých let ! ? Za mých studentských dob byla ve škole povinnou četbou a já ji přečetl několikrát , protože mne uchvátil ten zromantizovaný příběh , jak ho poněkud přizpůsobil obrazu svému Ivan Olbracht . Příběh o lásce zbojníka-loupežníka Nikoly a jeho milé Eržiky , který skončil zradou nejlepších kamarádů a smrtí . Drsná a nádherná krajina podkarpatských hor a rázovitých lidí přilákala nejen Olbrachta , ale i další české spisovatele , kteří tu hledali a nacházeli inspiraci pro své práce , uchváceni natolik přírodou , že se museli vracet .

   Když jsem tu knihu četl , představoval jsem si divoké řeky i poloniny , seníky – oborohy , horská jezera , kolem kterých se potulují medvědi a rysi a divočáci… A tolik jsem si přál navštívit jednou ten zapomenutý kout země , který kdysi patříval k republice Československé , kam prý bývali čeští četníci a úředníci posílání spíše za trest .

   Ještě tu byli pamětníci , kteří o tom vyprávěli . O Užhorodu , Mukačevu , Chustu a Koločavě , o divokých lesích a hradech na kopcích . Snad bylo možné nahlédnout tam s nějakým zájezdem , ale o těch jsem si v těch podivných dobách nedělal iluze . A tak ta moje vysněná země mi zůstávala nedostupná jako vzdálená šípková princezna . Ale ubíhala léta a padaly režimy i hranice , přicházely změny nevídané . A mně se náhle naskytla možnost vyjet na Ukrajinu se starým přítelem k návštěvě jeho rodiny a dalších příbuzných – právě na ta místa , o kterých psal Olbracht ve svých románech . Neváhal jsem , přijal nabídku a vyrazili jsme na tu cestu dalekou , nejprve vlakem do Košic , přeplněným autobusem do Užhorodu a dalším místním spojem přes Mukačevo do vesnice Široké u Vinogradova , kde , ubytováni u dobrých lidí , jsme získali „základnu“ k cestám do dalších míst – města Vinogradova a vinných sklepů místního družstva , zříceniny středověkého hradu v Chustu , do Mukačeva se známou pevností na kopci nad městem , která bývala sídlem sedmihradských knížat a za rakouského panství věznicí . Do Čopu , kde žije jeden z nejznámějších podkarpatských básníků Karlo Kopinec , který mne zavezl do hor na východ od Užhorodu k nádhernému Siněvirskému jezeru , ležícímu v nadmořské výšce 987 metrů , jež se svou rozlohou přes 5 ha je největším v této oblasti… Tak jako za Nikolových dob se na rozlehlých loukách popásají huculští koně a vysoko v modru oblohy se vznáší dravý pták . O to víc mě to vábí podívat se dál do hor , abych viděl , jak žijí lidé v místech , kde bylo hlavní dějiště příběhu o lásce a zradě .

   A tak se jednoho dne vydáváme ve starém žiguli do Chustu a dál pak na sever starou silnicí k malebným huculským vesnicím v horách . V některých zastavujeme , abych si mohl pořídit snímky roubených domů s doškovými střechami a seníků „oborohů“ s vysoko trčícími kůly v rozích . Za podhorskými osadami pak silnice stoupá prudce vzhůru , je plná děr , kterým se náš řidič bravurně vyhýbá . Tady se do kopců vřezalo koryto divoké řeky Terebly , jejíž řečiště je plné velkých kamenů . Ale to už se v dálce objevují skalnaté hřebeny Karpat se sněhem na vrcholcích , zatímco na pastvinách kolem řeky se popásají stáda krav a ovcí , které hlídají pastevci – čabani se svými psy . Jsou blízko nás , a tak jasně slyším zvonky , které mají ovce i krávy zavěšené na krku . Občas , když dobytek přechází přes silnici , obklopí nás dusot kravských kopyt , musíme zastavit a připadáme si jako ostrůvek ve velkém proudu .

   Dál v horách se silnice stává téměř úplně nesjízdnou . Při vyhýbání se obrovským kráterům málem sklouzneme ze svahu do divoké řeky . Ale i tady se nám daří nakonec projet – a po té dlouhé , vysilující a krásně dobrodružné jízdě se konečně objevují první domky Koločavy . Jsme na místě , kde se z velké části odehrával příběh Nikoly Šuhaje , kde žila jeho Eržika , kam se vracel a kde byl nakonec pochován . A kam později přijel spisovatel Olbracht a po něm mnozí další . Kam jezdí zamilovaní podobně jako do Verony ke hrobu Julie… Jsme v obci Koločava , která nás vítá domky s doškovými střechami , obloženými dřevem na zimu , blátivými a kamenitými cestami . A pěkným pomníkem pastevce – čabana se psem a ovcí – symbolem zdejšího kraje . Největší a nejmodernější stavbou je zdejší škola . Míříme k ní , neboť v její budově je umístěno muzeum . Máme štěstí , protože učitelka Natalja Tumarec , která je zároveň ředitelkou muzea , je právě přítomna a ochotně souhlasí s tím , že naši malou skupinku provede . A nejen to , seznamuje nás i s dalšími pedagogy a zejména s ředitelem školy , který je velmi potěšen naší návštěvou a zájmem , vypráví nám o současných problémech i záměrech . A pak už můžeme vstoupit do dveří , vedle kterých visí velká cedule „Muzeum Ivana Olbrachta“ . „Paní ředitelka“ Natalja nám se zápalem a nadšením vypráví o životě obyvatel Koločavy v dávných dobách a později za Nikoly Šuhaje , o tom , jak sem přijel spisovatel Olbracht a zamiloval se do karpatské divočiny , takže o ní začal psát knihy , jak sem přivedl další české spisovatele – své přátele , se kterými se toulal po lesích . A jak uspořádal sbírky , aby pomohl obléci a obout koločavské děti… Je toho hodně . Fotografie , dokumenty , knihy , mnohé z toho v češtině . Ale samozřejmě největší část sbírek muzea tvoří lidové výrobky z keramiky , dřeva a kůže , předměty denní potřeby . Džbány , nože , máselnice , tkalcovský stav . V jedné z vitrín nám Natalja ukazuje také kabát Nikoly Šuhaje a kožené návleky na jeho boty . Na závěr prohlídky se podepisujeme do pamětní knihy , ve které nacházíme poměrně dost českých zápisů i pozdravů a poděkování , která zaslali návštěvníci i ze zahraničí . A která dokazují , že se tato kdysi zapadlá a nepřístupná část Ukrajiny stává znovu oblíbeným cílem turistů . Vycházíme ven , ale náš program ještě nekončí . Teď nás mladá paní ředitelka vede znovu na kraj vesnice a pak příkrou kamenitou cestou kamsi do kopců . Na jejím konci je plot , který přelézáme a ocitáme se na místním hřbitově . Za malebnými modrobílými řeckokatolickými kříži se naskýtá pohled na údolí , průsmyky a zasněžené hory v dálce . Naše průvodkyně nás ale vede do nejstarší , opuštěné a už téměř prázdné části . „Tady leží Eržika , Nikolova Eržika ,“ ukazuje na prostý hrob s kovovým křížkem a drobným nápisem . „Nikola Šuhaj je pohřben tam níž , téměř u plotu . Leží tady společně se svým bratrem Jurou .“ Konečně jsem stanul u nenápadného hrobu s rezavým křížkem a téměř nečitelným nápisem . Sem tedy pohřbili slavného zbojníka a jeho bratra , když je 16 . srpna roku 1921 ubili sekerami jejich kamarádi Jasinko a Sopko v horách nad Koločavou . Chvíli postojíme , pořizujeme snímky , pak znovu přelézáme plot . A autem se vydáváme do centra vesnice , neboť Koločava je nesmírně dlouhá obec , jejíž domky zaplňují protáhlé údolí , a přejít ji pěšky by zabralo mnoho času . A tak se dostáváme k bývalé četnické stanici , obsazené kdysi českými četníky . Hned vedle jsou hroby tří četníků „padlých při plnění služební povinnosti“ , jak praví nápis na zbytku pomníku . Hroby jsou neudržované , další kameny se válí po zemi . „To se změní ,“ ujišťuje Natalja . „Neměli jsme dost prostředků na opravy , ale v blízké budoucnosti chceme upravit jak hrob Nikoly , tak i místa posledního odpočinku jeho obětí . Dvě z nich zabil on sám .“

   Idylická starobylá náves , ten pocit zvyšuje ještě rybníček s kačenami , venkovští psi . A krásný dřevěný kostel z 18 . století s vysokou věží , postavený prý bez jediného hřebíku . Hlahol kostelních zvonů nás pak provází k domu , kde bydlí naše průvodkyně , učitelka a ředitelka muzea Natalja Tumarec , která nám nyní v praxi předvádí pravou ukrajinskou pohostinnost , jaká je dosud stále nepsaným zákonem v krajích Nikoly Šuhaje . A s jakou se setkáváme později u mnoha zdejších lidí . Zve nás k sobě jako vzácné a blízké hosty . – A dlouho si pak ještě povídáme o dávných dobách , kdy huculové na poloninách potkávali zbojníky Oleksu Dovbuše a pak Nikolu Šuhaje , jak zdejší lidé vzpomínají v dobrém na Čechy , kteří pomáhali , jak se žije nyní , kdy někdejší Podkarpatská Rus je součástí samostatné Ukrajiny . A my se pak jen těžce loučili s Koločavou a horami . Odnášel jsem si jen malý kamínek – jako památku na místa posledního odpočinku Nikoly a Eržiky . To ostatní zůstává navždy v srdci každého , kdo sem zavítá .



   U hrobu Nikoly Šuhaje v Koločavě





S Ing . Miroslavem Zikmundem na cestách mezi krajany v zahraničí


   V . K .: V roce 1996 je to právě padesát let , kdy jste se poprvé vydali s panem Ing . Hanzelkou na své velké cesty světem . Projeli jste za tu dobu několik světadílů , spoustu zemí a setkali jste se s mnoha zajímavými lidmi . A napsali jste o tom poutavé knihy , které četli a čtou rádi všichni , kdo milují odvahu , dobrodružství , poznávání… Natočili jste množství filmů , reportáží , zažili někdy až neuvěřitelné příhody , vaše jména se doma i za hranicemi stala pojmy , legendami . A na těch svých dalekých cestách jste se jistě také setkávali s našinci , žijícími daleko od domova . Jaké zkušenosti jste si odnesli ze setkávání s krajany ?

   M . Z .: Byli doslova součástí našeho života na všech cestách po dlouhá léta , a to už od těch prvních po Africe a Latinské Americe v letech 1947 až 1950 . A nakonec i v nedávných letech , kdy jsem cestoval po Austrálii . Nikdy se nám nestalo , když jsme někde narazili na Čechy nebo Slováky , aby nám nepodali pomocnou ruku . To už je zřejmě dáno tím , že lidé , žijící delší dobu venku , jsou izolováni od své vlasti , mají k ní silný vztah , váží si jí . A já zdůrazňuji to slovo VLAST , protože ti lidé byli mnohdy , podle našeho poznání , mnohem většími vlastenci , než jsme my v České republice . Žili jsme například dlouhou dobu mezi krajany v Argentině , tam jich byly tehdy desetitisíce . Většinou se jednalo o lidi , kteří neodešli z domova z politických důvodů , ale existenčních . Pocházeli většinou z jižní Moravy , odkud je vyhnala jako bezzemky hlavně touha po půdě , po hospodaření na svém . A usazovali se pak v poměrně úrodném kraji v Gran Chacu na pomezí Paraguaye na březích řek v té oblasti . Při pobytu mezi nimi jsme dokonce napsali první verzi cestopisu o Africe , protože po skončení africké cesty jsme chtěli rychle „vysypat z hlavy“ všechny poznatky , aby se nám nepletly s novými zážitky z Jižní Ameriky . A tak jsme tam zakotvili u jednoho českého kantora , který vyučoval děti krajanů . A ti se k nám chovali skutečně ohromně , cítili jsme se jako doma .

   Méně našinců jsme potkávali na naší další cestě – po Asii . Tam jsou více rozptýleni . A teď v posledních letech , kdy jsem jezdil po Austrálii , jsem zažil mnohá zajímavá setkání s krajany , kteří tam žijí , a odvezl jsem si odtamtud nesmírně pozitivní poznatky . Přednášel jsem v Sydney , Melbourne , Adelaide , dokonce i na Tasmánii v Hobartu a jinde .

   V . K .: Setkal jste se tam s lidmi všech generací , kteří žijí na vzdáleném kontinentu daleko od domova , ale přesto jistě mnohdy „jednou nohou doma“ . Dojmy od nich jsou vlastně nejčerstvějšími poznatky z vašich cest . Jak na vás tedy našinci v Austrálii zapůsobili ? A hlavně , co zajímavého jste se tam dozvěděl ?

   M . Z .: Na mé přednášky přišlo opravdu hodně krajanů . A je zajímavé , že mnozí z nich se mi svěřili , že právě díky tomu , že kdysi četli naše knížky a poslouchali reportáže , se po srpnu 1968 rozhodli odejít , zkusit to na vlastní kůži , aby si ověřili v praxi to , co už věděli od nás . Že totiž lidé , kteří chtějí opravdu pracovat , mohou mít úspěch a uživí se všude ve světě . A teď to podstatné – tam mne skutečně překvapilo , že Čechoaustralané pořád cítí tak silná pouta k domovu . Při mé první návštěvě roku 1992 právě doma probíhaly volby , a oni si velice stěžovali na to , že jim vláda neumožňuje účast na volbách .

   Polemizoval jsem s nimi v tom smyslu , že při tom překotném vývoji politických událostí se v dění u nás nevyznáme ani my doma . A že tam mají sice české noviny i rozhlasové relace , ale nemohou mít takový kontakt , jako kdyby žili ve vlasti . Diskutovali jsme o tom hodně a často , až jsem nakonec dospěl k poznatku , že je tady díra v zákonodárství . V zahraničí totiž nežijí jen staro­usedlíci , ale i studenti , lidé , kteří tam pobývají z pracovních důvodů přechodně nebo na delší dobu , mají kontrakty . Jsou českými občany a rádi by využili své volební právo . Jde tedy o to , kolik z nich by obětovalo část svého příjmu i čas na to , aby překonali mnohdy značné vzdálenosti a dostavili se do hlavního města jen proto , aby tam vložili lístek do volební urny a mohli tak spolurozhodovat svým hlasem o tom , co se bude v jejich vlasti dít další čtyři roky . Pokud vím , vy sám žijete a pracujete delší část roku v zahraničí , za „velkou louží“ na západě Ameriky , v San Francisku . Jistě tam mají na to také Češi svůj názor .

   V . K .: Pokud vím od amerických krajanů , většina z nich požaduje už dlouho , aby jim naše vláda umožnila volit – jak se to děje mnohde jinde . S tím pak souvisí i otázky možnosti dvojího občanství , za které bojuje například básnířka Jiřina Fuchsová z Los Angeles a další , rovněž pak otázka nedořešeného odškodnění . Mnozí z nás jsou donuceni soudit se s českými úřady z prestižních důvodů o to , na co mají zákonný nárok… Z českých novin , internetu , návštěv domova atd . , jsou dnes našinci výborně informováni a volit by chtěli , to by šlo jistě zařídit i na konzulátech . Pokud ne , věřím pevně , že by nelitovali toho času ani peněz . A pokud by už nemohli své volební právo využít , chtěli by mít právě ten pocit , že mohou , že jejich vlast s nimi počítá . Jak se na tento problém díváte vy , pane inženýre ?

   M . Z .: Tož to rád slyším , je to skutečně sympatické a tuto věc by si měli uvědomit naši poslanci a novelizovat zákon , který by to krajanům v zahraničí umožnil ! Aby pak už záleželo jen na nich samotných , jestli svého práva volit využijí nebo ne . Budu-li mít příležitost hovořit s někým , kdo o této věci může rozhodovat či spolurozhodovat , pokusím se udělat vše , co bude v mých silách , aby se tento problém dostal na pořad zasedání v parlamentu a byl vyřešen .

   V . K .: Teď znovu k vašim cestám s panem Hanzelkou . Hovořil jste o tom , kde všude jste potkávali krajany . Vzpomínáte si na některé země , kde jste nepotkali žádné usedlé našince ?

   M . Z .: Skutečně ani jediného jsme nenašli v někdejších italských koloniích Eritreji a Somálsku – dnes už mladá generace možná ani neví , že těm zemím vládla svého času Itálie . Totéž platí o jejich bývalých koloniích Tripolsku a Cyrenaice , což je dnešní Libye . Italové si totiž zásadně do svých kolonií nepouštěli k trvalému pobytu nikoho jiného než Italy . Ovšem jinak jsme našince objevili opravdu všude . V Hondurasu , Guatemale , Kostarice , Ekvádoru . A také v Peru , kde jsme se setkali se skladatelem Eduardem Ingri­šem , autorem Niagary a spousty jiných trampských písniček . Stal se mým dlouholetým osobním přítelem . Protože , jak se říkalo: Slovan všude bratra má . No a to platilo o Češích dvojnásob .

   V . K .: Jak jste prožíval dobu po roce 1968 , kdy jste byli „zakázaní“ , nemohli jste cestovat a vaše cestopisy nesměly vycházet ? Nelitoval jste někdy toho , že jste také neodešli , že jste při některé z cest nezůstali v zahraničí ? Souvisí to s tím , jak se díváte na problém emigrace .

   M . Z .: Komunistický puč v únoru 1948 nás zastihl na hranicích mezi Ugandou a Kongem . Pokračovali jsme v cestě , protože jsme měli svůj plán a rozpočet ( hodně úsporný ) . Žili jsme skromně , spali ve spacácích v savaně a za ušetřené peníze kupovali filmy do aparátů a kamer . Samozřejmě , mohli jsme zůstat venku , hlavně pak později v Americe , ale měli jsme doma přátele , známé , cítili jsme odpovědnost k lidem , kteří nám dali auto , vybavili nás , vyřídili cestu . A chtěli jsme dál cestovat , přibližovat lidem doma alespoň tak cizí země , informovat . A vy sám z vlastní zkušenosti víte , jak je těžké rozhodnout se odejít . My jsme byli dlouhá léta na cestách , znali jsme osudy lidí , kteří odešli – ať už z jakýchkoli důvodů – a tak jsme věděli , co to obnáší , to vykořenění z domácího prostředí . A domnívali jsme se , že s určitou morální autoritou , kterou jsme tady měli , musíme proti tomu režimu bojovat zevnitř . Tak jako mnozí další , známí i méně známí disidenti , kteří zůstali doma .

   V těch letech do roku 1989 to bylo samozřejmě zlé . Například Eduard Ingriš , který už v té době žil v Americe , mě k sobě mnohokrát zval , ale nikdy jsme se do jeho smrti už nesešli . V době totality jsem na rozdíl od Jiřího Hanzelky , kterému pas sebrali , cestovní pas měl , ale směl jsem jen do Maďarska . Jinam za hranice mne pustili až v roce 1989 , do Itálie na tzv . devizový příslib , to už bylo pár týdnů před zhroucením komunistického systému . Je výborné , že ten , kdo dnes touží cestovat , má otevřena nejen dvířka , ale vrata dokořán . Je to otázka pevné vůle , cíle , který chce vidět . A pochopitelně také otázka peněženky , protože každé cestování něco stojí . Ale nemusí se nikoho doprošovat , nemusí kvůli touze po cestování emigrovat , může odjet kamkoli a zase se vracet . Toto je dílo Václava Havla , neboť kdykoli jel jako prezident někam na státní návštěvu , snažil se uzavřít dohodu o bezvízovém styku . A to si mnoho lidí dnes neuvědomuje , když říkají , že se nic nezměnilo . Není to tak ! Za dob totality jsme z naší „králíkárny“ nesměli vystrčit nos , natož paty .

   V . K .: Z cest po Austrálii a Novém Zélandu jste přivezl krásné snímky , byly natočeny filmy pro televizi . Kde jste byl v poslední době ?

   M . Z .: V posledních dvou letech jsem vyplňoval některá „bílá místa“ na mapě mých cest Evropou . V roce 1995 jsem projel Skandinávii , kde jsem předtím nikdy nebyl . A například Norsko považuji za jednu z nejkrásnějších zemí na světě , protože má skutečně čistou nedotčenou přírodu a také přívětivé lidi . To byl opravdu hezký zážitek . A pak v loňském roce Skotsko a Wales – chtěl jsem spatřit Stonehenge . A nakonec ještě cesta s expedicí do Ruska , kam mne pozval režisér – dokumentarista Milan Maryška , který tam natáčel čtyřdílný seriál pro Českou televizi . Odtamtud mám vrcholně zajímavé zážitky . Přes všechnu tu bídu , která tam dnes je , jsem tam našel jedno pozitivum – lidé se dnes nebojí mluvit . Dříve rozhovor s cizincem pro ně znamenal výslechy nebo koncentrák . Teď se nebojí hovořit i velice kriticky o vlastní situaci . To , že jsou nespokojení , je ale málo , musí z toho vyvodit také důsledky .

   V . K .: Od prosince 1996 je ve Zlíně v Muzeu jihovýchodní Moravy na zámku umístěna expozice vás obou cestovatelů , jejíž přípravě jste věnoval i vy sám nemálo času a vlastních prostředků . Co tam vlastně mohou návštěvníci vidět ?

   M . Z .: Mělo to být shrnutí našich poznatků ze všech cest . Je tam množství dokumentů , fotografií , sbírky . Iniciátorem té stálé výstavy byl etnograf dr . Karel Pavlištík spolu s výtvarníkem Ladislavem Včelařem . Samozřejmě tam najdete i snímky z mých nedávných cest , o kterých jsme tu hovořili – z Austrálie i Sibiře . A lze tam zhlédnout naše filmy , archívní i novější , promítané z videa .

   V . K .: Co byste vzkázal Čechům a Moravanům , kteří žijí v zahraničí ?

   M . Z .: Rád se mezi ně vždycky podívám . A upřímně jim přeji jejich úspěchy . Chtěl bych , aby nikdy nezapomínali na to , odkud pocházejí , že jejich malá a krásná vlast leží v centru Evropy a jmenuje se Česká republika .



   S Miroslavem Zikmundem na sjezdu cestovatelů v Prosiměřicích





Jak jsem získal azyl


   Úryvek z připravované knihy Vladimíra Kříže

Nikde není konec světa

   Exulanti , kteří se nejrůznějšími ( a mnohdy velmi zvláštními , až neuvěřitelnými ) cestami dostali v dřívějších dobách do rakouské emigrace ze země „reálného socialismu“ , se octli náhle v úplně jiném světě – za pomyslnou propastí , kterou přeskočili a odkud nebylo už cesty zpátky . Za železnou oponou . Poznávali jsme ten svět s opatrnou a udivenou zvědavostí malého dítěte , posazeného zcela bez přípravy do barevného pohádkového světa supermoderních hraček .

   Krámky soukromníků , plné lákavého zboží a úslužnosti k zákazníkům , jakou jsme doma neznali . V řeznictví vystavovali mísy krásných škvarků a salámů , špikovaných zeleninou a vedle v pekařství lákaly mozaikové koláče a veliké makové rohlíky . V dílničce o kus dál klepal mistr švec . A ti dobří lidé nevěděli pranic o mizérii zesocializovaného hospodářství pár desítek kilometrů dál , o bídě těla i ducha , špiclech a devizových příslibech za úplatu , a věznicích a psychiatrických léčebnách , kde nepohodlní mohli tak lehce zmizet .

   Najednou jsme byli v úplně jiné Evropě – a ten šok snášeli mnozí všelijak a často se s ním nemohli vůbec vyrovnat .

   V „emigrantských penziónech“ kolem Vídně byly většinou ubytovány rodiny s dětmi , leckdy sotva narozenými , až člověk žasl nad tou odvahou , jakou museli vyvinout tito lidé , aby se odvážili velkého skoku do neznámého nenávratna . Teď muži hledali horečně práci , většinou jako pomocníci na stavbách ve větších městech , samozřejmě za málo a načerno . Tady v kapitalistickém světě si počínali jako vánoční kapr , do té doby přidušený ve stojaté vodě koupelnové vany , ze které je náhle vypuštěn do horského jezera , hemžícího se množstvím jiných , mnohem úspěšnějších ryb , ale také poskytujícím nevídané možnosti obživy – a hlavně volnost nad volnost . Byli vynalézaví a neuvěřitelně se dřeli , aby večer , utahaní a špinaví a šťastní , předali vydělané šilinky do rukou svých žen , které je hbitě proměňovaly za tisíce lákavých zbytečností i potřebností – šminek , pěkného oblečení , záplavy hraček a dobrot .

   Pracovití muži nás bičovali závistivými pohledy při návratech z pracovišť , když nás nacházeli na lavičkách kolem penzionu při biflování anglických slovíček , čtení knížek , psaní a lelkování . Považovali nás celkem právem z hlediska svých klopotných existencí za příživníky a darmojedy , práce se štítící individua , která nečeká v dravém světě kapitálu nic jiného než pomalá smrt hlady někde za plotem , až se zavře štědrá dlaň rakouského státu .

   Nevymlouvali jsme jim to , protože i trpělivost pracovitých a slušných má své meze . A před očima jsme měli obušek visící na zdi pokoje bývalého policisty , který nějak uprchl i s rodinou do rakouského ráje . Raději jsme tedy odcházeli na procházky Vídeňským lesem a do okolních kopců . A tam na těch hřebenech jsme na rozlehlých zelených pastvinách , prozlátlých pampeliškami , potkávali buclaté černé a bílé a zrzavé krávy se zvonci na krku . A selky s velkými bandaskami mléka , zdravící „zdař Bůh“ sebe navzájem i nás . Svět dávno u nás zapomenutého vesnického života , souznění s lidmi i přírodou , drobných zdvořilostí a pochopení a nedělních cest do kostela , když zazní zvony .

   „Snad takhle nějak mohla vypadat už dávno ta naše republika , kdyby jí to byli dovolili . A to nemám na mysli jen to pozlátko , ale i všecko pod tím . Solidnost obchodníků , zdvořilost úředníků . Jiný svět ,“ pravila moje žena a já s ní musel jen souhlasit . V tomto světě jsme teď tápali po prožití poloviny života ve skleněné kleci jako slepci , hmatali tykadly s údivem kolem a učili se v něm pomalu pohybovat . K počátečním povinnostem , které měl každý uprchlík , patřila kromě lékařských prohlídek povinnost vybrat si zhruba ze šesti dobročinných organizací jednu , která ho bude nadále zastupovat při jednáních s rakouskými a mezinárodními úřady . Organizace se předháněly v získávání „dušiček“ , na které dostávaly slušné příspěvky , a některé dokonce vysílaly mezi nově příchozí „informátory“ , kterým pak vyplácely prémie za získané uprchlíky . Další z požitků , o které musel žádat každý příchozí zpoza „železné opony“ , byl rakouský politický azyl . Měl cenu rodinného zlata a vzácnost šafránu , neboť byl rakouskými úřady poskytován jen zřídka – obvykle členům Charty 77 či jiným významným disidentům a lidem , kteří byli ve svých zemích zvláště krutě pronásledováni .

   Pozváni k pohovoru v Traiskirchenu , octli jsme se před policejním náčelníkem , na pohled nepříjemným mužem zachmuřeného zevnějšku . Velmi úředně se tvářící byrokrat nasadil výraz ještě nevlídnější , když jsem s neochvějným klidem optimisticky prohlásil , že mám zcela neotřesitelný nárok na rakouský azyl , neboť oba moji rodiče jsou rozenými rakouskými občany !

   „A kde se vlastně vaši rodiče narodili ?“ otázal se překvapeně . „No přece na Moravě . Ovšem matka v roce 1912 , otec o rok později . Tedy oba na území Království českého , tehdy součásti Rakouska a jako rakouští občané . Žádám proto , aby mi byl udělen azyl , na který mám z toho důvodu plné právo !“

   Dobrý muž zalapal po dechu a pak mě chvilku zamyšleně pozoroval . Jeho tvrdá tvář nějak měkla , hleděl na mne teď vlídně , a dokonce se zdálo , že i se zalíbením . Pak se mile usmál . „Vždyť vy máte pravdu , člověče , to bylo ovšem tenkrát ještě velké Rakousko…“ A zasněně zvedl oči k nebi , jako by tam hledal a skutečně ještě zahlédl stíny toho dávného impéria a jeho stařičkého mocnáře Františka Josefa .

   Propustil nás téměř vřele . A do týdne jsme pak skutečně obdrželi úřední oznámení , že nám byl udělen rakouský politický azyl , a tím i právo na legální zaměstnání , cestovní pas pro cizince žijící na území státu a možnost usadit se trvale v této celkem příjemné zemi , pokud by se nám snad zachtělo . Na to jsme však nepomýšleli , neboť v té době jsme už čekali na vyřízení odchodu do Ameriky a těšili se na odlet do zámořské země strýčka Sama , kterou jsme předtím znali jen z kovbojek a filmů .

Ediční poznámka


   Knižní vydání z roku 1998 připravené ve spolupráci nakladatelství Obzor v San Francisku a Astera G v Jihlavě , z něhož byl převzat text naší e-knihy , obsahuje navíc texty o autorovi a předmluvu Karla Šmída . Pro účely našeho vydání jsme v rámci korektury opravili překlepy a zjevné omyly a pravopis upravili podle současných pravidel s výjimkou místních názvů , které jsou v knize uvedeny většinou v anglickém znění .

   Redakce MKP

Terry Pratchett
MAGICKÝ PRAZDROJ

Před mnoha lety jsem viděl velmi
objemnou americkou dámu, která 
vlekla obrovský kostkovaný kufr na
maličkých chřestících kolečkách.
Pohybovala se velmi slušnou rychlostí,
a když se kolečka zadrhla v puklině
chodníku, ožil její kufr na krátkou
chvíli vlastním životem. V tom
okamžiku se zrodilo Zavazadlo.
Mnohokrát děkuji jak té dámě, tak
všem lidem z míst, jako je např. Power
Cable v Nebrasce, které v poslední
chvíli neopustila
odvaha.

V téhle knize není mapa. Nenechte se,
prosím, omezovat a nakreslete si
vlastní.

Byl jednou jeden muž a ten měl osm synů. Jinak nebyl nic jiného než kratičká čárka na stránce historie. Je to smutné, ale o některých lidech se toho prostě víc říci nedá.
Jeho osmý syn dospěl, oženil se a měl osm synů, a protože existuje jen jediné vhodné zaměstnání pro osmého syna osmého syna, stal se tento mladík mágem. Byl moudrý a mocný, tedy určitě byl mocný, a nosil špičatý klobouk. Tady by náš příběh mohl skončit…
Měl by skončit…
Jenže proti veškeré logice magických tradic a zvyklostí, proti všem rozumným důvodům, s výjimkou důvodů srdce, které je vřelé a spletité a - jak bychom to řekli, nelogické, onen mág opustil síně magické slávy, zamiloval se a oženil. Dost možná že to neprobíhalo přesně v tomto pořadí.
Měl sedm synů a každý z nich byl již v kolébce stejně mocným mágem jako kterýkoliv dospělý mág světa.
Pak se mu narodil osmý syn…
Mág na druhou. Megamág. Zdroj veškeré magie.
Magický prazdroj.

Nad písečnými útesy zaduněla letní bouře. Hluboko dole na kamenitém pobřeží mlaskalo moře jako jednozubý stařeček, kterému dali cukrový špalek. Ve stoupavých vzdušných proudech se líně kolébalo několik racků, kteří znuděně čekali, až se něco stane.
Otec mágů seděl mezi hebkým porostem trávničky a vysokými trsy šustící mořské trávy na okraji útesu, v náručí choval dítě a oči upíral na moře.
Nad obzorem se začínal zvedat černý mrak, mířil k pevnině a světlo, které hrnul před sebou, mělo hustotu a barvu kvalitního sirupu. To znamenalo zuřivou a nebezpečnou bouři.
Když se za mágem rozhostilo bezdeché ticho, obrátil se a hleděl přímo do dvou rudých očí podivné vysoké postavy v černém plášti s kapucí staženou hluboko do obličeje.
RUDÝ FAKTRADIC? zeptala se postava. Hlas byl dutý jako podzemní jeskyně a těžký jako neutronová hvězda.
Faktradicovi se na tváři objevil strašlivý výraz člověka, který právě zešílel, pak pozvedl dítě a ukázal ho Smrťovi.
"To je můj syn," řekl. "Jmenuje se Peníz."
JMÉNO STEJNĚ DOBRÉ JAKO KAŽDÉ JINÉ, přikývl Smrť taktně. Prázdnými důlky shlížel na malou kulatou tvářičku pomačkanou spánkem. Navzdory tomu, co se říká, Smrť není krutý -je pouze bezchybně dokonalý ve své profesi.
"Vzal jsi mu matku," řekl Faktradic. Bylo to prosté konstatování, v kterém nezněla výčitka. V údolí pod útesy ležely dýmající trosky Faktradicova domova a sílící vítr už začal pomalu roznášet jemný popel do všech světových stran.
byla to srdeční mrtvice, pokýval Smrť hlavou. JSOU HORŠÍ ZPŮSOBY, JAK ZEMŘÍT. MNĚ TO MŮŽEŠ VĚŘIT.
Faktradicův pohled sklouzl k moři. "Ani všechno mé magické umění ji nemohlo zachránit," prohlásil.
JSOU MÍSTA, KAM ANI MAGIE NEMŮŽE.
"A teď sis přišel i pro dítě?"
NE. TVŮJ CHLAPEC MÁ VLASTNÍ OSUD. PŘIŠEL JSEM PRO TEBE.
"Tak je to." Mág opatrně položil dítě do řídké trávy, chopil se dlouhé zdobené hole, která tam ležela, a vstal. Hůl byla vyrobena ze zvláštního tmavého kovu a její povrch pokrývala síť stříbrných a zlatých ozdob, které jí dodávaly bohatou a chmurnou uniformitu. Temný kov, to byl vzácný oktiron, který má dar niterné magie.
"Podívej, co jsem si vyrobil," pozvedl Faktradic hůl. "Všichni říkali, že magická hůl nemůže být z kovu, že musí být ze dřeva, ale mýlili se. Vložil jsem do ní velký kus sebe samého. Dám ji jemu."
Rukama skoro zamilovaně přejel po holi a ta vydala tichý tón.
Potom opakoval tiše, jakoby pro sebe: "Vložil jsem do ní kus svého já."
JE TO SKVĚLÁ HŮL, přikývl Smrť.
Faktradic ji zvedl do vzduchu a podíval se na svého osmého syna, který zavrněl.
"Ona si přála dceru," řekl tiše.
Smrť pokrčil rameny. Faktradic na něj vrhl pohled, který byl směsí nedůvěry a vzteku.
"Co z něj vlastně bude?"
JE TO OSMÝ SYN OSMÉHO SYNA OSMÉHO SYNA, prohlásil Smrť nezúčastněně. Vítr se mu opíral do černého pláště a posouval černé mraky nad jeho hlavou.
"A to znamená?"
BUDE Z NĚJ SUPERMÁG, SÁM TO DOBŘE VÍŠ.
Oblohou se převalilo mnohonásobné zadunění hromu.
"Jaký bude jeho osud?" vykřikl Faktradic do sílícího hukotu větru.
MÁGOVÉ SI TVOŘÍ SVŮJ OSUD SAMI. DOŠLAPUJÍ NA ZEM VELMI ZLEHKA.
Faktradic se opřel o hůl a nervózně na ni zabubnoval prsty. Očividně se ztrácel v bludišti vlastních myšlenek. Levé obočí mu pocukávalo.
"Ne," prohlásil po chvíli tiše. "Ne. Připravím mu osud sám."
radil bych ti, abys to nedělal.
"Mlč! Poslouchej mě. Tenkrát mě vyhnali, oni s jejich knihami obřady a tradicemi! Říkali si mágové, a přitom v jejich vypasených tělech nebylo ani tolik magie, kolik jí já mám v jediném prstě! Odsoudili mě do vyhnanství! Mě! Protože jsem se zachoval jako člověk! Co by byli lidé bez lásky?"
ZVLÁŠTNÍ, řekl Smrť. V KAŽDÉM PŘÍPADĚ ALE…
"Poslouchej mě! Vyhnali nás sem, na konec světa, a to ji zabilo! Dokonce se pokusili sebrat mi mou hůl!" Faktradic řval do hukotu větru.
"Dobrá, jenže mně pořád ještě nějaká síla zbývá," zavrčel zuřivě. "A já říkám, že můj syn půjde na Neviditelnou univerzitu, bude nosit klobouk arcikancléře a všichni mágové světa se mu budou klanět. A on jim ukáže, co se skrývá v nejtajnějších hlubinách jejich srdcí. Těch jejich bezcitných chamtivých srdcí. Určí osud celého světa a nebude magické moci větší než ta jeho."
ne. Co bylo podivného na tom jediném tichém slovu, které Smrť pronesl, bylo to, že přehlušilo strašlivý řev začínající bouře. To slovo na okamžik vrátilo Faktradicovi zdravý rozum.
Faktradic se nejistě zakýval sem a tam. "Cože?" zeptal se.
ŘEKL JSEM NE. NIC NENÍ KONEČNÉ. JENOM JÁ, SAMOZŘEJMĚ. TAKOVÉ MANIPULOVÁNÍ S OSUDEM BY MOHLO ZNAMENAT ZKÁZU SVĚTA. SVĚT MUSÍ MÍT ŠANCI, BYŤ DOCELA MALOU. SOUDCI OSUDU VYŽADUJÍ MALIČKOU MEZERU V KAŽDÉM PROROCTVÍ.
Faktradic pohlédl do Smrťovy neproniknutelné tváře.
"Musím jim dát šanci?"
ano.
Tap, tap, tap, dělaly Faktradicovy prsty na kovu hole.
"Dobrá, tak ji dostanou," ušklíbl se, "až peklo zmrzne!"
NE, TO BY NEŠLO. BOHUŽEL MI NENÍ DOVOLENO, ANI Z NEDBALOSTI, OSVĚTLIT TI ZÁKONY TEPLOT V ONOM NÁSLEDUJÍCÍM SVĚTĚ.
"Tak tedy," zaváhal na okamžik Faktradic, "pak budou mít svou příležitost ve chvíli, kdy můj syn zahodí svou kouzelnou hůl."
ŽÁDNÝ MÁG NEZAHODÍ SVOU HŮL, zavrtěl Smrť hlavou. TO POUTO JE PŘÍLIŠ SILNÉ.
"Ale možné to je, to musíš připustit."
Zdálo se, že se na tím Smrť zamýšlí. Nebyl zvyklý slýchat slovo "musíš", ale zdálo se, že nakonec Faktradicův argument přijal.
dobrá, souhlasil.
"Zdá se ti ta šance dostatečně malá?"
dostatečně molekulární.
Faktradic se maličko uvolnil. Hlasem, který byl skoro přirozený, řekl: "Nelituju toho, víš? Udělal bych to znovu. Děti jsou naše naděje do budoucnosti."
ŽÁDNÁ NADĚJE PRO BUDOUCNOST NEEXISTUJE, odpověděl mu Smrť.
"A co nás tedy v budoucnosti čeká?"
JÁ.
"Kromě tebe, myslím."
Smrť se na něj udiveně podíval. PROMIŇ, ALE NEROZUMĚL JSEM TI.
Bouře, která jim běsnila nad hlavami, se teď rozzuřila s plnou silou. Kolem proletěl pozpátku racek.
"Myslím tím," prohlásil Faktradic trpce, "co na světě je takové, aby stálo za to žít?"
Smrť se na chvíli zamyslel.
KOČKY, odpověděl nakonec. KOČKY JSOU MOC MILÁ STVOŘENÍ.
"Proklínám tě!"
TAKOVÝCH UŽ BYLO, odpověděl mu Smrť nevzrušeně.
"Kolik času mi ještě zbývá?"
Smrť zalovil v záhybech svého rozměrného roucha a vytáhl odtamtud velké přesýpací hodiny. Baňky byly upevněny na černozlatých sloupcích a v horní zbývalo sotva několik zrnek písku.
HM, ASI TAK DEVĚT VTEŘIN.
Faktradic se narovnal do celé své stále ještě impozantní výše a natáhl zářící kovovou hůl k dítěti. Z peřinky se vymotala růžová ručička podobná malému krabovi a pevně se jí zachytila.
"Ať jsem tedy první a současně poslední mág v historii světa, který předává svou hůl vlastnímu osmému synovi," řekl pomalu a zvučně. "Ukládám mu povinnost, aby použil -"
NA TVÉM MÍSTĚ BYCH SI POSPÍŠIL…
"- celé její síly," pokračoval Faktradic, "a stal se nejmocnějším-"
Ze srdce černého mraku vyletěl s jekotem blesk, zasáhl Faktradice do špičky klobouku, proletěl mu rukou, zaklikatil se na holi a vybil se do dítěte.
Mág se změnil v obláček dýmu. Hůl zazářila nejprve zeleně, pak bíle a nakonec zadoutnala matně červenou. Dítě se ze spánku usmívalo.
Když utichl hrom, Smrť se pomalu sehnul a zvedl do náruče chlapečka, který otevřel oči.
Zářily zlatou vnitřní září. Poprvé za celu tu dobu, kterou pro lepší orientaci nazveme jeho životem, zjistil Smrť, že se mu do tváře upírají oči, jejichž pohled dokáže jen s obtížemi opětovat. Zdálo se mu, že zlaté oči jsou zaostřeny do místa ležícího někde uvnitř jeho lebky.
Tohle jsem nemel v úmyslu, ozval se z čirého vzduchu Faktradicův hlas. Stalo se mu něco?
NE. Smrť násilím odtrhl pohled od toho nově narozeného vědoucího úsměvu. ON TU SÍLU VSTŘEBAL. JE JAKO STUDNA, KTERÁ SE MŮŽE ZMĚNIT V MAGICKÝ zdroj. bezpochyby přežije mnoho horších VĚCÍ. A TEĎ PŮJDEŠ SE MNOU.
Ne.
ALE ANO. JSI TOTIŽ MRTEV, JESTLI SIS NEVŠIML. Smrť se rozhlédl kolem po Faktradicově třepotavém stínu, ale nenašel ho. KDE JSI?
V holi.
Smrť se opřel o kosu a povzdechl si.
TO JE HLOUPOST. MOHL BYCH TĚ Z NÍ VELMI SNADNO VYSEKAT.
Jenže bys při tom musel zničit hůl, pokračoval Faktradicův hlas a Smrť v něm zřetelný uslyšel jásavý tón. A když ji teď dítě přijalo, zničil bys s ní i dítě. A to nemůžeš udělat, protože bys narušil předurčené osudy. To je mé poslední kouzlo. Řekl bych, že se mi dost povedlo.
Smrť opatrně strčil do hole. Zapraskala a po jejím povrchu přeběhly jiskřičky.
Bylo to zvláštní, ale necítil skoro žádnou zlost. Zlost je emoce, k emocím potřebujete nervy a žlázy, a ty Smrťovy chyběly, takže se dokázal rozčilit jen ve velmi ojedinělých případech, a to ho muselo něco opravdu hodně rozpumpovat. Cítil se však poněkud dotčen. Znovu si povzdechl. Lidé na něj podobné věci zkoušeli od nepaměti. Na druhé straně bylo docela zajímavé pozorovat jejich snažení a tenhle pokus byl aspoň o něco originálnější než ty věčné sudy, kouzelné stoličky a šachové hry, které Smrť nenáviděl, protože nebyl s to zapamatovat si, jak táhne kůň.
POUZE ODDALUJEŠ NEVYHNUTELNÉ, prohlásil.
Ale to je přece podstata celého života, ne?
ŘEKNI MI PŘESNĚ, CO SI MYSLÍŠ, ŽE ZÍSKÁŠ.
Budu stát svému synovi po boku. Budu ho učit, i když on o tom nebude vědět. Povedu jeho myšlenky a pomůžu mu k pochopení. A až bude připraven, pak budu řídit jeho kroky.
ŘEKNI MI, zeptal se Smrť, JAK JSI ŘÍDIL KROKY SVÝCH OSTATNÍCH SYNŮ?
Vyhnal jsem je. Odvážili se se mnou přít, odmítali poslouchat, co jsem je chtěl naučit. Ale tenhle bude jiný.
JE TO MOUDRÉ?
Hůl mlčela. Chlapeček vedle ní se spokojeně rozesmál. K jeho uším doléhal hlas, který slyšel jen on sám.

Pro způsob, jakým se velká A'Tuin pohybovala galaktickou nocí, nebylo přirovnání. Když jste šestnáct tisíc kilometrů dlouzí, máte krunýř plný kráterů po nárazech meteorů a ledu z chvostů vlasatic, neexistuje nic, co by bylo skutečnější než vy sami.
Velká A'Tuin tedy pomalu plula mezihvězdnými hlubinami, ona, největší želva, která kdy existovala, a na mocném krunýři nesla čtyři obrovské slony, na jejichž zádech spočíval lesklý kruh Zeměplochy lemované krajopádem. Zeměplocha, abychom už řekli všechno, existuje jako výsledek náhodné nepravidelnosti na křivce pravděpodobnosti nebo snad proto, že bohové milují žertíky jako kdokoliv jiný.
Ve skutečnosti víc než většina lidí.
Nedaleko pobřeží Kruhového oceánu, v pradávném, doširoka rozloženém městě Ankh-Morporku, ve zdech Neviditelné univerzity, v polici na hedvábném polštáři ležel klobouk.
Byl to dobrý klobouk. Byl to velkolepý klobouk.
Byl samozřejmě špičatý, měl širokou měkkou krempu, ale jeho tvůrce se dal do skutečné práce až po tom, co se vypořádal s těmihle základními detaily. Použil zlatou krajku, třpytivé perly a zářící ankíny. Přidal velmi nevkusné zlaté zekíny a ty doplnil - jaká zrádná stopa! - kruhem oktarínů.
Protože kameny v této chvíli nebyly v silném magickém poli, nesvětélkovaly a vypadaly jako nějaké podřadné polodrahokamy.
Do Ankh-Morporku přišlo jaro. Zatím to nebylo na první pohled patrné, ale na slovo vzatí znalci bezpečně rozeznávali určité známky tohoto ročního období. Tak například silný povlak na řece Ankhu, jejíž široký a velebný tok sloužil obyvatelům dvojměstí současně jako zásobárna vody, ústřední kanalizační potrubí a příruční márnice, změnil svou barvu z odporně šedé na zářivě zelenou. Na opilých střechách města vyrašily pruhované peřiny a buclaté polštáře, protože zimní lůžkoviny byly větrány a vystavovány slaboučkým slunečním paprskům. V hlubinách sklepů se začaly kroutit a praskat staleté trámy, jejichž vyschlá míza se snažila odpovědět na volání svých vzdálených kořenů a lesa. V okapech a na římsách Neviditelné univerzity si ptáci začali stavět nová hnízda. Bylo zajímavé, že si žádný pták ani v dobách, kdy byla největší nouze o stavební prostor, nepostavil své obydlí ve vstřícně rozšklebených ústech některého ze stovek vodních chrličů lemujících univerzitní střechy, což zklamané chrliče velmi těžce nesly.
Určité jaro přišlo dokonce na samu prastarou Univerzitu. Dnes večer se bude slavit Svátek všech malých bohů a bude se volit nový arcikancléř.
Přesně řečeno, on se nebude volit, protože mágové se odmítají zabývat vším tím předvolebním, volebním i povolebním humbukem a koneckonců se stejně velmi dobře vědělo, že arcikancléř je vybírán podle vůle bohů. V letošním roce mohl člověk s poměrně velkou jistotou vsadit na to, že bohové mají jasno a že vybrali starého Antivira Zcestyhusu. Jednak to byl starý dobrý brach a za druhé poctivě čekal celé dlouhé roky, až na něj dojde řada.
Arcikancléř Neviditelné univerzity byl oficiální hlavou všech mágů Zeměplochy. Kdysi to znamenalo, že musel být skutečně i nejlepším a nejmocnějším mágem, ale teď byly časy mnohem klidnější a abychom už přiznali vše, starší a staří mágové shlíželi na magii jako na něco, co je už tak trochu pod jejich úroveň. Předstírali, že se raději zabývají administrativní stránkou věci, což je bezpečnější a skoro stejně zábavné, a pak ještě velkými služebními obědy a večeřemi.
Dlouhé odpoledne se pomalu táhlo. Klobouk si dřepěl na vybledlém polštáři ve Zcestyhusově bytě, zatímco jeho budoucí nositel se šplouchal ve vaně před krbem a myl si plnovous. Ostatní mágové klimbali ve svých pracovnách nebo se pomalu a opatrně procházeli v univerzitní zahradě, aby vzhledem k večerní hostině povzbudili svou chuť k jídlu. Dva tři tucty kroků byly většinou považovány za dostačující.
Ve Velké síni, pod namalovanými nebo kamennými pohledy dvou set předcházejících arcikancléřů pobíhá pomocný personál a připravuje dlouhé stoly a lavice. V klenutém bludišti kuchyní a sklepů - prosím, představivost jistě nepotřebuje žádného průvodce. Měla by ovšem zahrnout obrovské množství másla, sádla, rozpálených sporáků, pánví, odfukujících hrnců a bublajících kastrolů, množství křiku, soudky kaviáru, celé pečené voly, dlouhé věnce klobásek, zavěšené jako papírové řetězy ode zdi ke zdi, a také šéfkuchaře, který v jedné z lednic dolaďoval detaily modelu Neviditelné univerzity vyrobeného z jakéhosi nepochopitelného důvodu z másla. To byl jeho každoroční příspěvek ke slavnostem - máslové labutě, budovy z másla, celé zvěřince, žluté a páchnoucí. Miloval svého koníčka natolik, že nikdo neměl srdce říci mu, aby toho už konečně nechal.
V bludišti podzemních prostor se potuloval hlavní sklepník a znalecky ochutnával ze sudů a soudků.
Tajemná atmosféra očekávání zastihla dokonce i havrany sídlící ve třikrát osmdesát metrů vysoké Věži umění, prokazatelně nejstarší stavbě na světě. Její zvětralé kameny podpíraly miniaturní prales, jehož koruny se vznášely vysoko nad střechami města. V něm se vyvinuly zvláštní a nevídané druhy brouků a malých savců, a protože věž dosahovala i za slabého větru znatelných výkyvů a lidé se na její vrcholek neodvažovali, měli tuhle zásobárnu havrani sami pro sebe. Teď poletovali rozčileně kolem a chovali se jako komáři před bouřkou. Nebylo by špatné, kdyby si jich všiml někdo zezdola.
Už brzo se stane něco hrozného.
Vás to taky napadlo, že?

Nebyli jste sami.
"Co to do nich vjelo?" vykřikl Mrakoplaš do sílícího hluku.
Hlavní knihovník se rychle sehnul a nad hlavou mu zasvištěl jeden z těžkých grimoárů, který vyletěl ze své police. Kniha zůstala chvíli viset ve vzduchu a třásla sebou na konci řetězu, ale pak se rychle snesla dolů a dopadla na Podrobnou rukověť daemonologie, která sebou neklidně smýkala na čtecím pultíku.
"Oook!" prohlásil knihovník.
Mrakoplaš se opřel ramenem o třesoucí se regál a násilím a vlastním tělem zasunul neklidně šustící svazky nazpět. Hluk byl strašlivý.
Magické knihy žijí tak trochu svým vlastním životem. Některé až příliš bujným - tak například první vydáni Nekrotelecomiconu, muselo být uzavřeno mezi dvěma silnými kovovými deskami, kniha Spisek o pravém umění levitačním strávila posledních sto padesát let ve zšeřelém přítmí mezi stropními trámy a Fordgeho mirakulózní výčet vší mažije sexuální je uložen ve vaně plné ledu v samostatné místnosti. Konkrétně pro tuto knihu platí předpis, že do ní mohou nahlédnout jen mágové starší osmdesáti let, a přednostně ti mrtví.
Jenže běžně používané grimoáry a inkunábule na hlavních policích byly neklidné jako obyvatelé kurníku, do kterého se pode dveřmi prohrabává kuna. Zpod jejich zavřených desek se ozývalo tlumené škrabání podobné zvuku stovek malých pářátků.
"Co jsi říkal?" křikl Mrakoplaš.
"Oook!"*
"To je pravda!"
Mrakoplaš, který jako čestný zástupce hlavního knihovníka zatím nepokročil za obyčejné zařazování knih nebo podávání banánů, musel obdivovat způsob, jakým se knihovník proplétal mezi policemi; tu přeběhl černou kožnatou dlaní přes rozechvělou vazbu, tam tichým opičím huhláním uklidnil vystrašenou encyklopedii.
Po nějaké chvíli se začala knihovna uklidňovat a Mrakoplaš cítil, jak napětí povoluje.
V každém případě to však byl klid velmi křehký. Tu a tam zašustila nějaká stránka. Ze vzdálených polic se občas ozvalo zlověstné zavrzání knižního hřbetu. Po překonání počáteční paniky byla teď knihovna napjatá a ostražitá jako angorská kočka v továrně na houpací křesla.
Knihovník ukončil procházku uličkami mezi regály. Do jeho obličeje by se mohla zamilovat snad jen pneumatika silničního tahače, ale zato na ní neustále lpěl slabý úsměv. Podle způsobu, jakým zalezl do svého pelechu pod stolem a přikryl si hlavu přikrývkou, však Mrakoplaš v téhle chvíli snadno poznal, že jeho nadřízený má vážné obavy.
Prohlédněme si Mrakoplaše, který nejistě vyhlíží mezi rozmrzelými regály. Na Ploše existuje osm magických tříd. Mrakoplašovi se po šestnácti letech pobytu na Univerzitě zatím nepodařilo dostat se ani do té první. Pravdou je, že několik z jeho profesorů dospělo k názoru, že Mrakoplaš je ten vzácný typ, který není schopen působit ani v nulté úrovni, do které se většina obyčejných lidí prostě narodí. Jinak řečeno, vznikla dokonce domněnka, že až Mrakoplaš zemře, stoupne o nějakou tu setinku procenta průměrná magická schopnost zeměplošské populace.
Mrakoplaš je vysoký, hubený a nosí řídký plnovous. Jeho vousy ovšem budí ten zvláštní dojem, jaký budí na tvářích všech lidí, kteří nejsou typově "přirozenými vousonosiči". Na sobě má temně červené roucho, které pamatuje lepší roky, pravděpodobně lepší desetiletí. Že je mág, poznáte snadno podle jeho špičatého klobouku s olámaným okrajem. Klobouk má vpředu vyšito stříbrnou nití a velkými písmeny slovo MÁK. Vyšívat ho musel člověk, jehož zručnost byla ještě pochybnější než jeho vzdělání. Klobouk má sice na špičce hvězdu, ale většina zlatých zekínů už z ní opadala.
Mrakoplaš si narazil klobouk na hlavu, protlačil se štěrbinou mezi pootevřenými křídly těžkých dveří a vyšel do zlatavého odpoledního světla. Bylo ticho a klid, jež rušilo jen hysterické krákorání havranů, kteří zmateně kroužili kolem Věže umění.
Mrakoplaš je chvíli pozoroval. Univerzitní havrani - to byla pěkně tuhá ptačí parta. Z bohorovného klidu je mohlo vyvést jen něco skutečně výjimečného.
Jenže na druhé straně -
- obloha byla světle modrá s nádechem do zlatova a jen tu a tam po ní líně pluly sněhobílé obláčky, jejichž barva se v prodlužujícím slunečním světle měnila v růžovou. Prastaré kaštany na čtvercovém nádvoří byly v plném květu. Z kteréhosi otevřeného okna se nesl zvuk houslí, na které cvičil jeden ze studentů. Falešně. Nic, o čem byste mohli prohlásit, že je to hrozivé.
Mrakoplaš se opřel o kamennou zeď vyhřátou sluncem. V tu chvíli zařval.
Budova se třásla. Cítil, jak mu záchvěvy v podobě jemné rytmické rezonance pronikají do rukou i nohou. Třas měl přesně ten správný kmitočet, který vzbuzuje nekontrolovatelnou hrůzu. Samy kameny se vlastně chvěly hrůzou.
Pak zaslechl slabý cinkavý zvuk a podíval se na zem. Ozdobná litinová mříž chránící ústí jedné z odpadových stok se odsunula a z něj vystrčila hlavu univerzitní krysa. Když se vyškrabala ven, vrhla zoufalý pohled na Mrakoplaše, ale pak se rozběhla přes nádvoří a za ní následoval tucet jejích soukmenovkyň. Některé z krys byly oblečené, ale to nebylo nic neobvyklého, protože výjimečně vysoká hladina zbytkové magie prováděla s geny univerzitních tvorů podivné věci.
Mrakoplaš se vyděšeně rozhlédl kolem a uviděl další řady šedých tělíček, která vybíhala prakticky ze všech kanalizačních otvorů a pádila k vnějším zdem. Listy břečtanu, obrůstajícího stěnu za jeho zády, se divoce zazmítaly, na rameno mu dopadlo v zoufalém pohrdání smrtí několik krys, které se svezly po Mrakoplašově rouchu na zem a rozběhly se za svými družkami. Jinak ho krysy naprosto ignorovaly, ale to zase tak zvláštní nebylo, protože Mrakoplaše ignorovala většina živých tvorů.
Obrátil se, vběhl do budovy a s rozevlátým rouchem, jehož podolek mu pleskal kolem nohou, pádil chodbami, až doběhl k pracovně kvestora univerzity. Zabušil na dveře, které zaskřípaly a pomalu se otevřely.
"Podívejme, to je přece, hm, ten, ehm, Mrakoplaš, že?" řekl rektorův zástupce bez valného nadšení. "Copak se děje?"
"Potápíme se!"
Kvestor na něj chvilku mlčky zíral. Jmenoval se Pozinkl. Byl vysoký, šlachovitý a vypadal, jako by byl v minulém životě koněm a v současném ho to jen o chlup minulo. Většina lidí měla dojem, že se na ně dívá spíš zuby než očima.
"Říkáte, potápíme?"
"Jo. Krysy opouštějí Univerzitu!"
Kvestor na něj vrhl další nejistý pohled.
"Pojďte dovnitř, Mrakoplaši," řekl pak laskavě. Mrakoplaš šel za ním, spolu přešli nízkou temnou pracovnu a došli k oknu. Okno vyhlíželo daleko do kraje, přes zahrady k řece, která se pomalu a mírumilovně plazila k moři.
"Nepřeháníte to trochu?" zeptal se kvestor.
"Co jestli nepřeháním?" zeptal se Mrakoplaš s nejistým pocitem viny.
"Víte, tohle je totiž budova," vysvětloval mu trpělivě kvestor. A jako většina mágů postavených před nějakou nepochopitelnou záhadu si začal balit cigaretu. "Není to loď. To se celkem snadno pozná. Žádné želvy plující kolem, žádné podpalubí, plachty a takové ty věci. Možnost, že by se budova potopila, je velmi malá, nemyslíte? Jinak bychom, ovšem, museli obsadit kůlny a altány a vyplout k pobřeží. Hm?"
"Ale krysy -"
"Řekl bych, že do přístavu dorazila loď se zrním. Nebo je to nějaký, hm, jejich jarní obřad."
"Jsem si jistý, že jsem cítil, jak se třese budova," pokoušel se nejistě Mrakoplaš. Tady, v tiché klidné místnosti, s ohněm praskajícím v krbu, už si tím nebyl tak jistý.
"Nějaký náhodný otřes. Třeba si Velká A'Tuin říhla, nebo něco podobného. Měl byste se sebrat, hm, vážně. Nepil jste náhodou, že ne?"
"Ne!"
"Hm. A napil byste se?"
Pozinkl se přesunul k barové skříňce z tmavého dubu, vytáhl z ní dvě sklenky a naplnil je vodou ze džbánu.
"V téhle denní době mám nejraději sherry," prohlásil a pozvedl v magickém gestu ruce nad sklenicemi. "Jen mi řekněte, hm, máte raději sladké, nebo sušší?"
"Raději ne," odpověděl Mrakoplaš. "Možná že máte pravdu. Půjdu a chvíli si odpočinu."
"To je skvělý nápad."
Mrakoplaš se vydal na zpáteční cestu studenými kamennými chodbami. Občas položil dlaň na stěnu, na chvíli se zaposlouchal do ticha a pak vždycky zavrtěl hlavou. Když přecházel nádvoří, spatřil hejno myší, které se vyhrnuly po schodech z obvodové galerie a zamířily k řece. Mrakoplašovi se najednou zazdálo, že se hýbe i zem, po které malí hlodavci běží. Když se sehnul, aby se ujistil, že ho šálí zrak, pochopil, že mu oči slouží skvěle. Zem byla pokryta mravenci.
Nebyli to obyčejní mravenci. To staletí, během kterých vsakovala magie do stěn Neviditelné univerzity, s nimi provedla podivné věci. Někteří z nich za sebou táhli malinké vozíčky, jiní jeli na osedlaných broucích, ale všichni se snažili opustit Univerzitu co nejrychleji. Tráva ve směru jejich cesty se zmítala jako v poryvech silného větru.
Shora se ozval zvláštní zvuk a Mrakoplaš zvedl hlavu. Uviděl pruhovanou matraci, která se pomalu vysunula z jednoho z horních oken a vrhla se dolů na dláždění. Po krátké chvilce, ve které, jak se zdálo, nabírala dech, se maličko pozvedla nad zem. Pak se začala cílevědomě posunovat přes trávník směrem k bráně z nádvoří a mířila přímo na Mrakoplaše, kterému se před ní podařilo tak tak uskočit. Zaslechl štěbetání vysokých hlásků, a než se naducaná matrace vydala na další cestu, zahlédl pod pruhovanou tkaninou tisíce malých odhodlaných nožiček, které ji poháněly. Dokonce i štěnice byly na pochodu a v obavě, že by nemusely najít tak pohodlný útulek, jaký obývaly až do dnešního dne, rozhodly se, že nic neponechají náhodě a vezmou si domov s sebou. Jedna ze štěnic na Mrakoplaše zamávala a kvíkla na pozdrav.
Mrakoplaš začal couvat a ustupoval tak dlouho, až se mu něco zezadu dotklo nohou, a po zádech mu přeběhl mráz. Zjistil, že je to kamenné sedátko. Upřeně se na ně zadíval. Nezdálo se, že by mělo někam na spěch, naopak, ani se nehnulo. Vděčně se na ně posadil.
Pro to všechno musí být nějaké přirozené vysvětlení, pomyslel si. Nebo alespoň nějaké docela normální nepřirozené.
Skřípavý zvuk ho přinutil obrátit pohled k budovám na druhé straně trávníku.
Pro tohle však přirozené vysvětlení ani být nemohlo. Po římsách a okapových rourách se neuvěřitelně pomalu, v tichu přerušovaném jen občasným zaskřípěním kamene o kámen, spouštěly chrliče. Opouštěly střechu.
Je škoda, že Mrakoplaš nikdy neviděl film, natož film zpomalený, protože pak by byl možná schopen popsat přesněji, co viděl. Ta stvoření se nepohybovala, postupovala v řadě trhavých sekvencí a prošla kolem něj v dlouhém procesí složeném hlavně ze zobáků, hřív, křídel, pařátů a holubího trusu.
"Co se děje?" Věta, která se mu v zoufalství vydrala z vyschlého hrdla, zněla spíš jako zakvákání.
Věc s obličejem skřeta, tělem harpyje a nohama husy k němu otočila hlavu sérií kratičkých škubnutí a promluvila hlasem, který by mohl znázorňovat peristaltiku hor (i když celkový dunivý efekt byl poněkud pokažen tím, že věc nedokázala zavřít ústa).
Věc řekla: "-líží se su-er-ág! -rchni, kdo -ůžeš!"
"Cože?" Mrakoplaš nic nechápal, ale věc už byla o kus dál a neohrabaně poskakovala napříč starobylým trávníkem.*
Mrakoplaš zůstal ochromeně sedět a teprve po nějakých deseti vteřinách se mu z úst vydralo poděšené zakvíknutí a on vyrazil tak rychle, jak to jen dokázal.
Zastavil se až ve svém pokoji v budově knihovny. Nebyl to zvlášť zařízený pokoj, používal se hlavně jako skladiště starého nábytku, ale byl to jeho domov.
U jedné tmavé stěny stála skříň. Nebyla to taková ta směšná moderní věcička, dobrá akorát tak na to, aby se do ní ukryl vyděšený smilník ve chvíli, kdy se v zámku bytu nečekaně ozve manželův klíč. Tohle byla důstojná dubová záležitost, temná jako bezměsíčná noc, v jejíchž hlubinách se plížila a množila ramínka na šaty a na dně se hemžily skupinky lichých bot. Je docela možné, že skříň byla dveřmi do nějakého pohádkového světa, ale to se nikdy nikdo neodvážil zjistit, protože vnitřek skříně vyplňoval morový zápach naftalínových kuliček proti molům.
Nahoře na skříni, zabalená ve zbytcích zažloutlého papíru a starých prostěradel, ležela obrovská truhlice pobitá mosazným kováním. Vystupovala pod jménem Zavazadlo. Proč se Zavazadlo rozhodlo dát se vlastnit právě Mrakoplašem, to vědělo jen ono samo a ono to nikdy neřekne. Je však třeba říci, že žádná z pomůcek v dějinách cest a cestovního ruchu nemá tak záhadnou a temnou historii. Dala by se snad popsat jako napůl truhla a napůl vraždící maniak. Zavazadlo mělo množství neobvyklých vlastností, které se mohly podle situace objevit hned, nebo také nikdy, ale jednou z nich se od ostatních mosazí okovaných truhel zásadně lišilo. Chrápalo. Zvuk, který se mu dral zpod víka, zněl, jako by uvnitř někdo pomalu přeřezával silný trám.
Zavazadlo bylo možná magické. Mohlo být strašlivé. Ale ve své rozporuplné duši chovalo laskavou náklonnost ke každému dalšímu zavazadlu v celém existujícím mnohovesmíru a zimy nejraději trávilo v hlubokém spánku nahoře na skříni.
Mrakoplaš do něj udeřil násadou koštěte a zvuk pily umlkl. Pak si nacpal do kapes různé potřebné i nepotřebné věci z krabice od banánů, kterou používal jako toaletní stolek, a vyrazil ke dveřím. Nemohl si nevšimnout, že jeho matrace zmizela, ale na tom celkem nezáleželo, protože byl pevně rozhodnut, že už v životě na matraci spát nebude.
Zavazadlo přistálo na zemi s mocným zaduněním. Po několika vteřinách se s nesmírnou opatrností zvedlo na stovky svých růžových nožiček. Zakývalo se dopředu a dozadu, protáhlo si každou nožku, pak otevřelo víko a zazívalo.
"Tak jdeš, nebo ne?"
Víko se s klapnutím zavřelo. Zavazadlo uvedlo do pohybu nohy, které se přesunuly podle složitého vzorce tak, že jeho čelo směřovalo ke dveřím, a vyrazilo za svým pánem.
Knihovna se stále halila do podivné atmosféry napětí, kterou jen tu a tam porušilo zacinkání řetězu* nebo tlumené zašustění stránek. Mrakoplaš se sehnul pod stůl a vytáhl ven knihovníka, který se pořád ještě choulil pod svou pokrývkou.
"Pojďte, povídám!"
"Oook."
"Koupím vám panáka," uchýlil se Mrakoplaš v zoufalství k poslednímu přesvědčovacímu prostředku.
Knihovník se rozbalil jako čtyřnohý pavouk. "Oook?"
Mrakoplaš opičáka vytáhl z jeho pelechu napůl násilím a vlekl ho ke dveřím. Nemířil k hlavní bráně, ale do zadní části univerzitních pozemků, kde bylo ve zdi několik uvolněných kamenů, které už skoro dva tisíce let nabízely studentům i po uzavření bran celkem pohodlnou cestu do vnějšího světa. Pak se najednou zastavil tak prudce, že mu knihovník narazil do zad a Zavazadlo je oba srazilo na zem.
"Oook!"
"U všech bohů!" prohlásil Mrakoplaš. "Koukněte na tohle!"
"Oook?"
Od mříže kuchyňského větráku, který se črtal těsně u země, se valil lesklý černý proud. Každá z těch několika už vyšlých hvězd se zrcadlila v milionech drobných černých krovek.
Mrakoplaše však neznepokojil pouhý pohled na ty miliony švábů. Vyděsilo ho, že pochodovali jednotným krokem v uspořádaných řadách po stu jedincích. Samozřejmě že stejně jako všichni ostatní neformální obyvatelé Neviditelné univerzity byli i švábi poněkud zvláštní, ale na zvuku milionů drobných nožiček, dopadajících v dokonalém rytmu na dlažbu, bylo něco obzvláště odpudivého.
Mrakoplaš pochodující proud opatrně překročil. Knihovník ho přeskočil.
Zavazadlo je pochopitelně následovalo a zadním traktem se rozlehly zvuky, jako by někdo zastepoval na pytli čipsů.
Mrakoplaš nakonec přinutil Zavazadlo opustit akademickou půdu hlavní branou, protože jinak by vybouralo díru v už tak chatrné zdi. On a knihovník vylezli z Univerzity zadem, společně s ostatním hmyzem a drobnými vyplašenými hlodavci. Mrakoplaš věřil, že pár piv, vypitých pěkně v klidu, mu umožní vidět celou situaci v jiném světle, a když ne, dokážou to ta další. Rozhodně to stálo za pokus.
A právě proto nebyl při večeři ve Velké síni. Jak se ukáže, bylo to nejdůležitější nezkonzumované jídlo v jeho životě.

Kdesi v zadním traktu Univerzity něco tiše zazvonilo. Na kovových hrotech, které chránily korunu zdi, se pevně zachytila vržená kotva s lankem. O chvilku později už na dláždění vnitřního dvora dopadla tiše a pružně černě oděná štíhlá postava a rozběhla se směrem k Velké síni, kde rychle zmizela v bludišti stínů.
Stejně by si jí nikdo nevšiml. Na druhé straně univerzitních pozemků se k bránám blížil supermág. Na místech, kde se jeho nohy dotkly kamenů dláždění, tryskaly ze země modré jiskřičky a v jejich žáru se odpařovaly krůpěje večerní rosy. 

* * *

Bylo velmi horko. Obrovský krb na pootočné straně Velké síně byl prakticky rozžhavený do ruda. Mágové jsou velmi zimomřiví, takže v nárazech tepla sálajícího z hučících polen se tavily svíce šest metrů od krbu a na polituře dlouhých stolů naskakovaly puchýře. Vzduch v místnosti modral tabákovým kouřem, který byl neřízenými proudy zbytkové magie tvarován do podivných obrazců.. Ve středu nejdelšího stolu spočívalo kompletní tělo upečeného prasete, jehož výraz jasně naznačoval, jak silně se ho dotkl fakt, že ho někdo zabil, aniž počkal, až dožere poslední jablko. Kousek od něj se pomalu měnil máslový model Univerzity v kaluž rozteklého tuku.
Pivo teklo proudem. Tu a tam zpívaly skupinky zarudlých šťastných mágů prastaré pijácké písně, které zahrnovaly množství pleskání do stehen a výkřiků "Ohó!". Jediná možná omluva pro tohle chování spočívá v tom, že mágové žijí v celibátu a musí si najít zábavu tam, kde to jde.
Další důvod tohoto družného veselí byla skutečnost, že se nikdo nepokoušel nikoho zabít. To je v magických kruzích stav velmi vzácný.
Vyšší magické úrovně jsou místa velmi nebezpečná. Každý mág se snaží vypudit kolegu nad sebou tím, že šlape na prsty kolegům pod sebou. Říci, že mágové jsou od přírody zdravě soutěživou sociální skupinou, by bylo stejné, jako prohlásit o piraňách, že jídlo jen tak oďobávají. Protože po Velké magické válce zůstaly celé rozsáhlé oblasti Zeměplochy neobývatelné*, měli mágové zakázáno vyrovnávat si své neshody pomocí magie. Jednak to působilo mnoho nepříjemností především větší části obyčejné populace, a navíc bývalo dost často těžké odhadnout, která z kouřících hromádek mastných sazí je vítězem. Mágové se tedy vrátili k mnohem mírnější tradici nožů, tajemných jedů, škorpionů v botách a složitých pastí, v nichž hlavní roli hrávalo jako břitva nabroušené kyvadlo.
Na Svátek malých bohů se však považovalo za vrchol netaktnosti a nevychovanosti zabít bratra - mága a většina z přítomných si dokonce nechala volně splývat vlasy beze strachu, že je jimi někdo během večera uškrtí.
Arcikancléřská židle byla prázdná. Antivir Zcestyhusa večeřel ve své pracovně, jak přináleží muži, který se měl stát budoucím arcikancléřem. Po vážném rozhovoru s těmi starými mágy, kteří ještě tak docela nepropadli stařecké senilitě, ho dnes ráno vybrali bohové. Navzdory tomu, že jeho věk už překročil osmdesátku, se Zcestyhusa cítil poněkud nervózní a ze svého druhého kuřete pozřel sotva pár soust.
Během několika minut bude muset pronést řeč. Za dnů bujarého mládí hledal Zcestyhusa sílu na podivných místech, zápasil v planoucích osmiúhelnících s démony, upíral zraky do míst, o kterých nesmí obyčejný člověk ani snít, a dokonce se mu podařilo oblafnout Výbor univerzitních sponzorů, ale nic v celých osmi kruzích nicoty mu nepřipadalo tak strašné jako pár set tváří, které se k němu měly zanedlouho obrátit závoji cigaretového dýmu.
Už brzo pro něj přijdou heroldi. Vzdychl, odstrčil nedotčený puding, přešel rozlehlou pracovnu, postavil se před velké zrcadlo a začal šátrat v záhybech svého roucha, kam si uložil poznámky.
Když je našel a poněkud uspořádal, odkašlal si.
"Drazí bratři v rouchu," začal, "nedokážu vám ani vypovědět, jak jsem…, ehm…, rozhlížím se kolem sebe a zrak mi ulpívá na tvářích arcikancléřů zemřelých dřív, než…" Zarazil se, znovu si uspořádal papírky s poznámkami a pokračoval o něco jistěji. "Když tady tak dnes večer stojím, připomíná mi to historku o trojnohém podomním obchodníkovi a…, ehm…, kupcových dcerách. Ten kupec měl tři dcery…"
Někdo zaklepal na dveře.
"Vstupte," zabasoval Zcestyhusa a krátkozrakýma očima zamžoural do poznámek.
"Ten kupec," zahuhlal, "takže ten kupec…, ehm… ano, ten kupec měl tři dcery. Byly tři…? Určitě. Ano, byly. Kupec měl tři dcery. Zdálo by se, že…"
Podíval se do zrcadla a najednou se obrátil.
Pokusil se říci: "Co jste z…"
A zjistil, že jsou přece jen horší věci než veřejné projevy.

Drobná temná postava, která se plížila opuštěnými chodbami sice zaslechla hluk, ale nijak si ho nevšímala. V oblastech prosycených magií nebyly podobné nepříjemné zvuky nic zvláštního. Vetřelec očividně něco hledal. Nebyl si jistý co, věděl jen, že až to uvidí, určitě to pozná.
Netrvalo dlouho a hledání ho zavedlo do Zcestyhusovy pracovny. Vzduchem se vinuly husté praménky mastného kouře. V prostoru se vznášely drobné částečky sazí a na podlaze bylo vypáleno několik skvrn ve tvaru lidské nohy.
Temná postava se otřásla. Nikdy se nedalo předem odhadnout, co najdete v obydlí mágů. Postava zahlédla svou mnohonásobnou podobu v obrovském popraskaném zrcadle, upravila si kapuci na hlavě a dala se do hledání.
Pohybovala se jako někdo, kdo se řídí jakýmsi vnitřním hlasem. Tiše přešla místnost a zastavila se u stolku, na kterém stála velká odřená kulatá krabice ze silné kůže.
Hlas, který se ozval zevnitř, zněl, jako by pronikal několika vrstvami hustého koberce. Konečně! Co tě tak zdrželo?

"Zajímalo by mě, jak vlastně tenkrát všichni začínali? Myslím v těch dávnejch dobách, co ještě žili opravdoví mágové a o nějakejch pitomejch čarodějnejch úrovních nebylo ani řeči! Prostě vyšli ven a -udělali to. Bac ho!"
Jeden nebo dva z návštěvníků zšeřelého baru hospody U Zašitého bubnu se při Mrakoplašových výkřicích podívali jejich směrem. Museli to být nováčci ve městě. Štamgasty ani nenapadlo všímat si nečekaných zvuků, jako byly bolestné výkřiky nebo smrtelný chropot. To by jejich zdraví nijak neprospělo. V některých částech města nemusel zvědavý člověk jen brzo zestárnout, mohl dokonce zmizet s olověným závažím na nohou v Ankhu.
Mrakoplašovy ruce se nekoordinovaně rozmachovaly nad stolem pokrytým změtí prázdných sklenic. Už se mu skoro podařilo zapomenout na šváby. Ještě nějaká ta sklenice a třeba zapomene dokonce i na matraci.
"Huííí! Ohnivá koule. Fííí! Zmizí jako dým! Vuu-uš! -Promiňte!"
Knihovník rychle postavil převrácenou sklenici se zbytkem piva a s vyčítavým pohledem ji odsunul z dosahu Mrakoplašových mávajících paží.
"Doopravdická magie." Mrakoplaš potlačil říhnutí.
"Oook."
Mrakoplaš chvíli zíral do zbytků piva a pěny na dně své sklenice. Pak se s nesmírnou opatrností sehnul a s obavou, aby mu neupadla horní polovina hlavy, nalil trochu piva na talířek Zavazadlu. To se zatím povalovalo pod stolem, což byla svým způsobem úleva. Obvykle mu totiž dělalo ostudu, protože mělo ve zvyku plížit se lokálem, strkat do hostů a nutit je, aby ho krmili smaženými brambůrky nebo mu aspoň hodili burák.
Zmateně zapátral v turistické mapě své hlavy po místě, kde skončil klikatý pochod jeho myšlenek.
"Kde jsem to přestal?"
"Oook," napověděl mu knihovník.
"Jo," přikývl Mrakoplaš. "Oni žádnou tu šaškárnu, jako jsou řády a třídy, nepotřebovali, abys věděl. V ty době na to měli supermágy. Ti vždycky vyrazili do světa a vynalezli nový zaklínadla a zažili spoustu dobrodružství -"
Namočil prst do loužičky piva a načrtl na poškrabanou, špinavou stolní desku jakýsi obrazec.
Jeden z Mrakoplašových učitelů o něm kdysi prohlásil, že "popsat jeho neschopnost porozumět teorii magie jako nekonečnou by znamenalo připravit se o jediný výraz, který by alespoň zčásti zachycoval jeho neschopnost využít jí v praxi". Tohle Mrakoplaš nedokázal pochopit. Měl námitky proti tvrzení, že na to, abyste byli mágem, musíte být honěný v magii. On o sobě věděl, že je mág, cítil to hluboko v hlavě. To, že je člověk dobrý v magii, s tím nemá nic společného. To bylo jen tak něco navíc, nikoho to přesně nedefinovalo.
"Když jsem byl ještě malej kluk," prohlásil mírně roztouženým tónem, "viděl jsem v jedny knize obrázek mága. Stál na vrcholku vysoký hory, mával rukama a pod ním se z moře vzpínaly obrovský vlny, jako se dělají na Ankhu, když je velkej vítr, a všude kolem něj se klikatily blesky -"
"Oook?"
"Jo, to já nevím proč ne, možná měl gumový podrážky," odsekl popuzeně Mrakoplaš a zasněně pokračoval, "v ruce měl hůl a na hlavě špičatej klobouk, jako mám já, a oči jako by mu zářily a ze špiček prstů mu vyletovaly takový paprsky a já si říkal, že to jednoho dne dokážu zrovna tak a -"
"Oook?"
"Tak jo, ale už jenom malý."
"Oook."
"A čím vlastně platíte? Co já vím, pokaždý, když vám někdo dá nějaký peníze, tak je spolknete."
"Oook."
"Fakt? To je ohromný."
Mrakoplaš dokončil svou pivní kresbu. Znázorňovala hůlkovitou postavičku na útesu. Moc se mu nepodobala - kresba zvětralým pivem není zvlášť filigránské umění -, ale měl to být on.
"Vidíš, tím jsem chtěl být," dodal. "Pch! Žádný takový potulování od ničeho k ničemu. Všechny ty knihy a pomůcky, k čemu je to dobrý? Potřebujeme opravdickou magii!"
Ta poslední poznámka by mu jistě získala cenu dne za nejnesmyslnější výrok, kdyby ovšem na závěr ještě nedodal: "Škoda, že už žádní opravdoví supermágové neexistují."

Pozinkl zabušil lžící do stolu.
Ve svém obřadním rouchu s purpurovou, žužmelínem* lemovanou kápí kruhu Pravých proroků a s šafránově žlutou šerpou mága šestého řádu kolem pasu vypadal skutečně impozantně. Mágem šestého řádu byl už pět let a čekal jen na to, až jeden z šedesáti čtyř zasvěcenců sedmého řádu natáhne brka, a uvolní mu tak místo. Byl ve velmi přátelské náladě. Nejenže právě skvěle povečeřel, ale ve svém bytě navíc ukrýval malou fiólu jedu, který byl zaručeně bez chuti a bez zápachu, jenž mu, když ho šikovně použije, zaručí postup během několika málo měsíců. Život je přece jen krásný.
Velké hodiny na konci haly se zachvěly a chystaly se odbít devátou.
Zvonění lžíce ani zdaleka nepřineslo kýžený výsledek. Pozinkl zvedl nad hlavu cínový korbel a udeřil s ním do stolu.
"Bratři!" vykřikl a pozvedl ruku. Hukot v síni se pomalu tišil. "Děkuji vám. Prosím, abyste povstali a připravili se k obřadu, ehm, klíčů."
Tu a tam se někdo zasmál, sál se naplnil tichým šepotem plným očekávání a mágové odstrkovali lavice, aby se postavili na nejisté nohy.
Dvojkřídlé vstupní dveře Velké síně byly zamčeny a zastrčeny třemi mohutnými závorami. Nově nastupující arcikancléř musel třikrát vyzvat k jejímu otevření a teprve pak se před ním obě křídla rozestoupí. To mělo symbolizovat, že byl zvolen společnou vůlí všech mágů. Nebo něco takového. Prapůvod obřadu už dávno zmizel v temnotě minulých dob, což byl nejlepší důvod pro jeho zachování.
Hovor v síni umlkl. Shromážděné mágstvo upřelo oči na mohuté vstupní dveře.
Ozvalo se tiché zaklepání.
"Běž pryč!" zvolali sborem mágové a někteří z nich se při tom skvělém vtípku dusili smíchem.
Pozinkl pozvedl velký kovový kruh, na kterém byly navlečeny klíče k Univerzitě. Nebyly všechny kovové. Některé nebyly ani viditelné. A některé z nich vypadaly opravdu velmi podivně.
"Kdo buší na vrata Univerzity?" zeptal se s patosem Pozinkl.
"Já."
Na hlase bylo podivné jedno. Každý mág v síni by byl přísahal, že mluvčí stojí právě vedle něj. Většina z nich se dokonce ohlédla.
V té kratičké chvilce šokovaného ticha zaznělo ostré a krátké cvaknutí zámku. Přítomní s rostoucí hrůzou pozorovali, jak se tři těžké závory samy od sebe odsouvají, jak se obrovská křídla dveří z masivního dubu, který čas přetvořil v substanci těžší než kámen, vysouvají ze závěsů, jak se závěsy rozpalují do červena, pak do bíla a nakonec v záplavě jisker vybuchují. Pomalu a se strašlivou nevyhnutelností se dveře zřítily do Velké síně.
V kouři z hořícího dveřního rámu, který chytil od rozpálených závěsů, se rýsovala nezřetelná postava.
"U všech ďáblů, Antivire," prohlásil jeden mág stojící nedaleko vchodu, "tohle nemělo chybu!"
Když však postava vešla dovnitř, rychle zjistili, že to není očekávaný Antivir Zcestyhusa.
Cizinec byl přinejmenším o hlavu menší než nejmenší z přítomných mágů a na sobě měl jednoduché bílé roucho. Byl také o celá desetiletí mladší, přesněji řečeno, vypadal tak na deset let, a v jedné ruce svíral hůl, která byla mnohem vyšší než on.
"Koukněte, vždyť to vůbec není mág -"
"Kde má kápi?"
"Co kápi, ale kde má klobouk?!"
Cizinec prošel davem užaslých mágů a zastavil se až před hlavním stolem. Pozinkl pohlédl dolů, do toho mladého obličeje rámovaného záplavou plavých vlasů, a jediné, co viděl, byly dvě zlaté oči, které zářily vnitřním světlem. Měl pocit, že ty oči jsou zaostřeny do místa nějakých deset centimetrů za temenem jeho hlavy. Pozinkl měl najednou dojem, že mu stojí v cestě, a že by tedy nebylo nejlepší vyjadřovat se příliš radikálně.
Sebral veškerou důstojnost a narovnal se v celé své výši.
"Co má tohle, ehm, znamenat?" prohlásil, Musel připustit, že to neznělo příliš přesvědčivě, ale měl pocit, že mu upřený pohled zářících očí vygumoval z hlavy většinu slov.
"Přišel jsem," oznámil cizinec.
"Přišel. A proč?"
"Abych zaujal své místo. Kde je mé sedadlo?"
"Vy jste student?" zeptal se zmatený Pozinkl, který zlostí zbledl.
"Jak se jmenujete, mladíku?"
Chlapec si ho přestal všímat a rozhlédl se po shromážděných mázích.
"Kdo z vás je nejmocnější mág?" zeptal se. "Rád bych se s ním setkal."
Pozinkl kývl hlavou. Dva kolejní zřízenci, kteří se během několika posledních minut nenápadně přesunuli za nezvaného hosta, se teď jako zázrakem objevili po jeho bocích.
"Vyveďte ho ven a vyhoďte ho na ulici," prohlásil Pozinkl. Zřízenci, mohutní a vážní muži, přikývli na znamení, že rozumějí. Sevřeli chlapcovy tenoučké paže rukama velikosti trsu banánů.
"Počkejte, až se o tom dozví váš otec," prohlásil Pozinkl pomstychtivě.
"On už o tom ví," odpověděl chlapec. Podíval se na oba zřízence a pokrčil rameny.
"Co se to tady vlastně děje?"
Pozinkl se ohlédl a uviděl, že mezi dýmajícími zárubněmi stojí Šrámoř Biliár, hlava řádu Stříbrné hvězdy. Zatímco Pozinkl inklinoval spíše k hubenosti, Biliár byl velmi rozlehlý, vypadal spíše jako malý upoutaný balon, který byl z jakéhosi důvodu obalen hedvábím a žužmelínem. Oba mágové stojící vedle sebe by dohromady vydali za dva průměrné muže.
Naneštěstí patřil Biliár k těm lidem, kteří se považují za nepřekonatelné znalce dětí a pyšní se schopností jim porozumět. Sehnul se tak hluboko, jak mu to nedávno pozřená večeře dovolila, a vystrčil k chlapci vousatou zarudlou tvář.
"Copak se děje, chlapče?" prohlásil.
"Tenhle chlapec sem vnikl násilím a udělal to prý proto, že se chce setkat s nejmocnějším mágem," vysvětloval Pozinkl s notnou dávkou nesouhlasu. Pozinkl děti skoro nenáviděl a to byl možná důvod, proč ho naopak děti shledávaly velmi přitažlivým. V tomto okamžiku však musel vynaložit mnoho sil na to, aby z hlavy vypudil myšlenky na vyvrácené dveře.
"Ale na tom přece není nic špatného," zakvokal Biliár. "Každý pořádný kluk chce být mágem. Když jsem byl chlapcem, taky jsem chtěl být mágem. Nemám pravdu, mladý muži?"
"Jste mocný?"
"Cože?"
"Ptám se, jestli jste mocný? Jak velký mág jste?"
"Mocný?" řekl Biliár. Vzpřímil se, prsty si přejel po své šerpě mága osmého řádu a mrkl na Pozinkla. "No, dost mocný. Tak mocný, jak už mágové bývají."
"Dobře, vyzývám vás. Ukažte mi své nejmocnější kouzlo. A až vás porazím, tak budu arcikancléřem."
"Poslyš, ty nevychovaný-" začal Pozinkl, ale jeho protest zanikl ve výbuchu smíchu přihlížejících mágů. Biliár se plácal do kolen, přesněji řečeno tak daleko do nohou, kam dosáhl.
"Takže souboj, co?" prohlásil. "To je podařené, he?"
"Souboje jsou zakázány, jak dobře víte," zamračil se Pozinkl. "Vždyť je to všechno nesmysl. Nevím, kdo za něj zničil ty dveře, ale nemám v úmyslu tady stát a přihlížet, jak plýtváte naším časem -"
"No, no," zabručel Biliár. "Jak se jmenuješ, chlapče?"
"Peníz."
"Peníz, pane," vyštěkl na něj Pozinkl.
"Tak se na to podívejme, Penízi," začal Biliár, "ty bys chtěl vidět mé nejlepší kouzlo, co?"
"Ano."
"Ano, pane," uskřípl Pozinkl. Peníz se na něj bez jediného mrknutí podíval pohledem starým jako sám čas. Byl to pohled, který se vyhřívá na pustých a temných pobřežích lávových ostrovů a nikdy ho to neznudí. Pozinkl najednou ucítil, že mu vysychá v ústech.
Biliár zvedl ruku v gestu žádajícím o klid. Pak si s divadelní pompou vyhrnul levý rukáv a natáhl ruku.
Shromáždění mágové ho se zájmem pozorovali. Bylo téměř pravidlem, že příslušníci osmé úrovně už byli nad obyčejnou magii povzneseni. Svůj čas trávili jednak meditacemi - většinou o složení nejbližšího menu -, jednak tím, že se více méně vyhýbali přílišné pozornosti ambiciózních příslušníků sedmé úrovně. Tohle bude moc zajímavý pohled.
Biliár se na chlapce přátelsky ušklíbl. Chlapec mu škleb opětoval s pohledem zaostřeným někam deset centimetrů za temeno hlavy starého mága.
Biliár, mírně nesvůj, zkusmo zavířil prsty. Najednou měl dojem, že se nejedná jen o obyčejnou hru, kterou měl na mysli, a cítil nepřekonatelnou touhu udělat patřičný dojem. Ta však byla rychle zatlačena do pozadí návalem dotčeného zahanbení nad vlastní nejistotou, která ho nepochopitelně vyváděla z míry.
"Tak já ti ukážu třeba -" zhluboka se nadechl, "- úžasnou Maligreeovu zahradu."
Mezi účastníky večeře se rozlehl tichý šum. V historii celé Univerzity existovali jen čtyři mágové, kterým se podařilo provést kompletní kouzlo a stvořit zahradu celou. Větší množství mágů dokázalo stvořit stromy a květiny, několik dokonce ptáky. Nebylo to příliš mocné kouzlo, nedokázalo přenášet hory, ale když chtěl někdo dostat do zahrady oživující detaily, musel do složitých slabik a rytmu Maligreeho zaklínadla vložit obrovské množství cviku a zkušeností.
"Jak vidíš," pokračoval Biliár, "rukáv mám prázdný."
Rty se mu začaly pohybovat. Ruce se pozvedly. Na dlani jedné z nich zasyčela kalužinka zlatých jisker, ta se na okrajích vychlípla nahoru a začala růst.
Vytvořila jemnou kouli a v té se pomalu objevovaly podrobnosti…
Legenda říkala, že Maligree, jeden z posledních skutečných pramágů, stvořil zahradu jako malý soukromý a nadčasový vesmír, kde by si mohl v klidu zakouřit nebo popřemýšlet a nerušily ho při tom žádné světské starosti. Už to bylo samo o sobě záhadou, protože ani jeden mág si nedovedl představit, jaké světské starosti může mít bytost mocná jako pramág. Ať už byly Maligreeho pohnutky jakékoliv, postupně se do svého světa uzavíral víc a víc a jednoho dne za sebou zavřel vstupní branku navždy.
Koule na Biliárově dlani se rychle měnila v miniaturní zahradu. Mágové stojící v nejbližším okolí mu obdivně nahlíželi přes ramena a upírali oči do šedesáticentimetrové koule, ve které bylo vidět drobnou, květinami posetou krajinu. Zhruba v jejím středu bylo jezírko, provedené do poslední vlnky, a v pozadí za romanticky vyhlížejícím pralesem se zvedaly hřebeny narudlých hor. Ze stromu na strom přeletovali droboučcí ptáci, menší než včely, a jelení pár, velký sotva jako myši, zvedl hlavu od zeleného pažitu a upřel velké hnědé oči na Peníze.
"Je to docela dobré," řekl Peníz, který nehnul ani brvou. "Dej mi to."
Vzal téměř nehmotnou kouli mágovi z ruky a pozvedl ji do výše.
"Proč jsi ji neudělal větší?" zeptal se.
Biliár si otřel čelo kapesníčkem lemovaným krajkou.
"No, proč," odpověděl chabě, protože ho Penízův napůl znuděný tón silně vyvedl z míry, "od dávných dob se síla a výkonnost toho zaklínadla dost -"
Peníz stál chvilku s hlavou nakloněnou k jedné straně, jako by něčemu zamyšleně naslouchal. Pak zašeptal několik slabik a dlaní pohladil povrch koule.
Ta se zvětšila. V jednom okamžiku to byla pouhá kulička v chlapcově ruce a v tom příštím…
… mágové stáli na chladné hebké trávě, na stinné louce, která se v mírných vlnách skláněla dolů k jezeru. Od hor vál svěží větřík provoněný tymiánem a vůní čerstvého sena. Obloha byla azurově modrá a na obzoru přecházela do fialkové.
Z paloučku mezi stromy pozoroval nově příchozí překvapený srnčí pár, který se tam pásl.
Pozinkl se vyděšeně podíval k zemi. Tkaničky u bot mu ozobával páv.
" - " začal, ale zase zmlkl. Peníz stále ještě držel v ruce kouli, ale teď to byla koule čirého vzduchu. Uvnitř, pokřivená jakoby pohledem rybího oka nebo silným dnem láhve, byla Velká síň Neviditelné univerzity.
Chlapec se rozhlédl po okolních stromech, zadíval se zamyšleně ke vzdáleným vrcholkům hor pokrytým sněhem a kývl na užaslé muže.
"Opravdu to není špatné," řekl. "Myslím, že si sem zajdu častěji." Rukama udělal podivný složitý pohyb, při kterém měli všichni přítomní pocit, že se obracejí naruby.
Stáli zase ve Velké síni a chlapec držel v ruce kouli, která se rychle zmenšovala. V těžkém vyděšeném tichu ji položil Biliárovi zpátky na dlaň a řekl: "Bylo to docela zajímavé. Teď udělám nějaké kouzlo já."
Pozvedl ruce, podíval se na Biliára a nechal ho zmizet.
Propuklo pravé pandemonium, jak už to v takových chvílích bývá. V jeho středu stál naprosto klidný Peníz a kolem něj se šířil oblak mastného dýmu.
Pozinkl si zatím nevšímal okolního zmatku, pomalu se sehnul a opatrně sebral ze země paví pero. Zamyšleně si jmi přejel po rtech sem a tam, pohled mu sklouzl od zničených dveří k chlapci, pak ke křeslu arcikancléře, nevýrazná ústa se mu ještě zúžila a on se začal usmívat.

O hodinu později, když se nad městem rozduněl hrom a Mrakoplaš, který zapomněl na šváby i pochodující matraci, už si začal spokojeně zpívat, zavřel Pozinkl dveře arcikancléřovy pracovny a obrátil se ke svým kolegům.
Bylo jich šest a ve tvářích se jun zračily vážné starosti.
Byli tak ustaraní, jak si Pozinkl uvědomil, že naslouchali dokonce jemu, obyčejnému mágovi páté úrovně!
"Vlezl do postele," oznámil jim, "a předtím se napil teplého mléka."
"Mléka?" ujišťoval se jeden z mágů a v hlase mu zazněla dnes již unavená hrůza.
"Na alkohol je ještě příliš mladý," vysvětloval kvestor.
"Aha, no jistě. To ode mě bylo hloupé."
Mág s hluboko zapadlýma očima najednou prohlásil: "Viděli jste, co udělal s těmi dveřmi?"
"Mně stačí, když vím, co udělal se starým Biliárem!"
"A co s ním udělal?"
"To raději ani nechci vědět."
"Bratři, no tak, bratři," uklidňoval je Pozinkl. Přeletěl pohledem jejich ustarané tváře a pomyslel si: Příliš mnoho tučných večeří. Příliš mnoho líných odpolední, ve kterých se čeká, až sloužící přinese čaj. Příliš mnoho času stráveného v dusných místnostech čtením knih, které napsali dávno mrtví lidé. Příliš mnoho studeného brokátu a bláznivých obřadů. Příliš mnoho tuku. Celá Univerzita je právě tak zralá k tomu, aby někdo pozvedl její převrácený systém…
Nebo snad provedl systémový převrat…?
"Tak si říkám, ehm, jestli je celá tahle záležitost opravdu tak vážný problém?" prohlásil.
Výpek Idilot z řádu Proroků netušeného stínu udeřil pěstí do stolu.
"Proboha, člověče!" vykřikl. "Na Univerzitu se v noci přižene dítě, porazí dva z našich největších borců, usadí se na židli arcikancléře a ty přemýšlíš o tom, jestli to je, anebo není problém?! Ten kluk to má vrozené! Podle toho, co nám dneska večer ukázal, neexistuje na Ploše mág, který by se mu mohl postavit!"
"A proč bychom se mu vlastně měli stavět na odpor?" zeptal se Pozinkl střízlivým tónem.
"Protože je mocnější než my!"
"Ano?" Pozinklův hlas byl tak hladký, že by vedle něj sklo vypadalo jako zorané pole a med jako hromada štěrku.
"No, zaleží na tom, z které strany se na to podíváme -"
Výpek se zarazil. Pozinkl se na něj povzbudivě usmál.
"Hmmmm."
To dlouhé chápavé zabručení vyšlo z úst Marmarika Mykadla, hlavy bratrstva Mrkající kápě. Sepjal prsty, obtížené přehršlí prstenů, a přes jejich špičky se ostře zadíval na Pozinkla. Kvestor jej nemohl ani cítit. Cítil, co se týkalo Mykadlovy inteligence, značnou nejistotu. Měl podezření, že jeho inteligence je pravděpodobně hodně vysoká a že za tím obličejem pokrytým sítí potrhaných žilek, se ukrývá mozek plný dokonale naleštěných a promazaných koleček, které se točí jako o závod.
"Nezdá se, že by se nějak zvlášť snažil své síly využít," prohlásil se zábleskem v očích Mykadlo.
"A co Biliár a Antivir?"
"Dětská chlubivost," prohlásil Mykadlo.
Ostatní mágové otáčeli hlavy střídavě k jednomu a hned zase ke druhému z nich. Měli nejasný dojem, že se tady děje něco, čemu tak docela nerozumějí.
Příčina, proč na Ploše nevládli mágové, byla nasnadě. Podejte dvěma mágům kus provazu, a oni ho pudově začnou táhnout každý na opačnou stranu. Snad to byl nějaký genetický znak, možná že příčinou toho byl jejich výcvik, faktem ale bylo, že mágové neměli schopnost ani ochotu ke vzájemné spolupráci. Když se měli dát dva, nebo dokonce tři z nich společně do práce, byl proti nim starý sloní býk samotář, jehož zachvátil zánět okostice, mírný a pracovitý jako mraveneček.
Pozinkl rozhodil ruce. "Bratři," prohlásil znovu, "cožpak nevidíte, co se stalo? Máme tady od přírody nadaného mladíka, který pravděpodobně vyrostl v izolaci někde na, ehm, nevzdělaném venkově. Když ucítil v kostech pradávné volání magie, vydal se nehostinnou divočinou, bez ohledu na neznámá nebezpečí, která by na něj mohla čekat cestou, za hlasem svého srdce a tady konečně došel na konec svého strastiplného putování. Opuštěný a osamocený hledal nás, hledal své učitele, vychovatele a mistry, kteří by vytříbili jeho nadání a talent a vedli jeho další kroky! A jací bychom to byli lidé a především mágové, kdybychom ho vyhnali do ledové zimní vichřice a odepřeli mu…"
Jeho skvostná řeč byla přerušena hlasitým zatroubením, kterým si Výpek Idilot vyčistil nos do velkého kostkovaného kapesníku.
"Ale vždyť do zimy je ještě daleko," prohlásil jeden z mágů bezohledně, "a venku je vlahá noc."
"Ven do zrádně proměnlivého podzimního času," zavrčel na něj Pozinkl, "a prokletý byl by každý člověk, jenž by za těchto podmínek to, ehm, dítě…"
"Vždyť vlastně ani pořádně neskončilo léto!"
Mykadlo si zamyšleně přejel prstem po nose.
"Ten chlapec má hůl," řekl potom. "Kdo mu ji dal? Ptal jste se ho?"
"Ne," odpověděl mu roztržitě Pozinkl, který upíral zuřivý pohled na vlezlého kalendářního detailistu.
Mykadlo sklopil oči a začal si prohlížet hřbety vlastních rukou pohledem, který Pozinkl považoval za významný.
"No, já bych řekl, že žádný problém není tak velký, aby nemohl počkat do rána," prohlásil hlasem, který byl podle Pozinkla ostentativně znuděný.
"Ale u bohů, vždyť starého Biliára odčaroval bůhví kam!" prohlásil Výpek. "A slyšel jsem, že v Antivirově pracovně zůstala jen hromádka mastných sazí!"
"Možná že se chovali poněkud hloupě a byla to zčásti i jejich vlastní vina," odpověděl mu Mykadlo diplomaticky. "Jsem si skoro jist, bratře, že ty by ses nedal v dovednostech umění zahanbit pouhým dítětem?"
Výpek zaváhal. "No, hm," prohlásil opatrně, "asi ne. Jistěže ne!" Podíval se na Mykadlův nevinný úsměv a hlasitě se rozkašlal. "To nepřichází v úvahu, samozřejmě, že ne! Biliár byl skutečně hloupý, ale myslím si, že bychom nějaká předběžná opatření přece jen měli v zájmu opatrnosti -"
"Dobrá," vskočil mu do řeči vesele Mykadlo, "buďme opatrní, ale nechme to až na ráno. Bratři, myslím, že bychom mohli tuhle schůzi prozatím rozpustit. Chlapec spí, a když nic jiného, alespoň v tom nám ukazuje cestu. Ráno je moudřejší večera a v ranním světle vypadají věci mnohem líp."
"Znám věci, u kterých to rozhodně neplatí," prohlásil zkušený Výpek, který už měl za sebou nejednu kocovinu a zásadně nevěřil mládí. Byl přesvědčený, že od mladých ještě nikdy nic dobrého nevzešlo.
Starší mágové se pustili chodbami zpět do Velké síně, kde zatím večeře dospěla k osmému chodu a zábava se pomalu dostávala do obrátek. Bylo by třeba mnohem víc, než je trocha té magie a pár zmizelých, abyste dostali mága od prostřeného stolu.
Z jakéhosi podivného důvodu Pozinkl a Mykadlo zůstali v předsálí pracovny nešťastného Zcestyhusy jako poslední. Každý z nich seděl na jednom konci dlouhého stolu a pozorovali se jako kočky. Kočka si dokáže sednout na jeden konec uličky a pozorovat jinou kočku na druhém konci uličky celé hodiny a provozuje duševní cvičení, proti kterým by se mysl Velkého mistra jevila jako rozbouřené moře. Naštěstí kočky proti mágům nic nemají. Ani jeden z našich mágů nebyl ochoten začít, dokud si v duchu neprojde celý budoucí rozhovor a nepřipraví se na odlišné varianty a eventuality, které by se mohly vynořit. Každý z nich chtěl být alespoň o jeden tah před soupeřem.
První, komu povolily nervy, byl Pozinkl.
"Všichni mágové jsou bratři," začal opatrně. "Měli bychom si navzájem věřit. Mám určitou informaci."
"Jasně," přikývl Mykadlo. "Ty víš, co je ten kluk zač."
Pozinklovy rty se nehlučně pohnuly, jak si rychle představoval pravděpodobný vývoj rozhovoru. "Nevíš ovšem jistě, že je to právě ta informace, kterou mám," prohlásil po chvíli.
"Můj milý Pozinkle, ty se totiž červenáš, když nepředloženě řekneš něco pravdivého."
"Ale teď se nečervenám!"
"Přesně," ušklíbl se na něj Mykadlo. "Jedna nula pro mě."
"Dobrá," připustil neochotně Pozinkl. "Ale ty si myslíš, že víš něco jiného."
Tlustý mág pokrčil rameny. "Je to jen takové tušené podezření," pokýval hlavou. "Ale proč bych měl spolupracovat," převaloval s nelibostí po jazyku to téměř neznámé slovo, "s tebou, který jsi pouhým mágem pátého stupně? Jistě bych tu informaci získal snáz, kdybych pronikl přímo do tvého živého mozku. Neber si to jako urážku, rozuměj, ale rád bych tu informaci získal."
Události několika následujících vteřin se sběhly příliš rychle, než aby jim nemág porozuměl, ale odehrálo se zhruba toto:
Pozinkl načrtl pod stolní deskou znamení Trudnomyslova urychlovače. Pak tiše vydechl několik slabik a vystřelil zaklínadlo, které s chvostem černého dýmu proletělo těsně nad stolem. Zhruba v polovině stolní desky se srazilo se stříbrnými hady mocného popelového deště - zaklínadla bratra Tichošlapa, které vyletělo ze špiček Mykadlových prstů.
Obě zaklínadla do sebe narazila, změnila se v kouli zeleného ohně a vybuchla, přičemž se celá místnost naplnila jemnými žlutými krystalky.
Mágové si vyměnili dlouhé pomalé pohledy, na kterých by se daly opékat jedlé kaštany.
Přímo řečeno, Mykadlo byl velmi překvapen. Byla to chyba, ale dalo se to čekat. Mágové osmé úrovně totiž nebývají vystaveni výzvám k souboji v magické dovednosti. Teoreticky melo existovat jen sedm dalších mágů, kteří by se mu mohli rovnat uměním a dovedností, protože každý mág nižšího stupně je… no prostě nižší. Proto byli mágové osmé úrovně příliš sebejistí. Na druhé straně Pozinkl byl jen mágem pátého stupně.
Boj o moc je na těch nejvyšších místech hodně náročný a dole u dna pravděpodobně ještě těžší, ale někde kolem středu je tak tvrdý, že byste z něj mohli vyrábět koňské podkovy. Na té úrovni už totiž všichni malověrní, líní, hloupí a smůlovatí odpadli, závodní pole se urovnalo a každý z mágů zůstal sám, obklopen ze všech stran smrtelnými nepřáteli. Zespoda mu hrozí neodbytní čtyřkaři, kteří se pokoušejí dostat na jeho místo, nebo ho dokonce nějakým způsobem přeskočit. Nad ním stojí arogantní šestky, které nemilosrdně dupou po každém, kdo projeví sebemenší ambice. A nesmíme zapomínat na bratrské pětky, které se hemží všude kolem a číhají na sebemenší příležitost, jak omezit tvrdou konkurenci. Mágové páté úrovně jsou nebezpeční, tvrdí, mají ocelové reflexy a malé, úzké oči, protože je neustále mhouří v té symbolické cílové rovince, na jejímž konci spočívá vytoužený cíl, cena cen - arcikancléřský klobouk. Mykadlo si začal uvědomovat, že bez novinky zvané spolupráce to asi zatím nepůjde. Tady měl k dispozici velmi slušnou sílu, kterou mohl za určitých podmínek využívat tak dlouho, jak to bude potřebné. Samozřejmě, až to nebude zapotřebí, může se jí vždycky nějak zbavit…
Protekce, pomyslel si Pozinkl. Slyšel ten výraz několikrát, i když ani jednou to nebylo na půdě Univerzity, a byl přesvědčený, že zhruba znamená, že vám někdo vysoko nad vámi pomůže k rychlejšímu postupu (aniž to pochopitelně ohrozí jeho samého). Samozřejmě že žádného mága by ani ve snu nenapadlo pomáhat některému ze svých kolegů nahoru, pokud v tom nebyla nějaká léčka končící likvidační četou. Už sama ta myšlenka pomoci konkurentovi byla… Ale na druhé straně zase by ten starý šašek mohl být nějaký čas skutečně užitečný a potom to může být všelijak…
Dívali se jeden na druhého se zdráhavým, pomalu rostoucím obdivem a bezbřehou nedůvěrou, ale každý z nich cítil, že je to právě ta nedůvěra, na kterou se může s jistotou spolehnout. A potom se uvidí.
"Jmenuje se Peníz," řekl Pozinkl. "Tvrdí, že se jeho otec jmenoval Faktradic."
"Zajímalo by mě, kolik má bratrů," poškrabal se Mykadlo na bradě. "Cože?"
"Tak silná magie, jako je ta jeho, se v našem vesmíru neobjevila celá staletí," vysvětloval Mykadlo. "Odhadl bych to na nějaké čtyři tisíce let. Kdesi jsem o tom četl."
"Faktradika jsme poslali do vyhnanství před třiceti lety," pokračoval Pozinkl v řeči. "Podle tajných záznamů se pak oženil. Je mi jasné, že jestli měl nějaké syny, ehm, stali se čaroději, ale není mi jasné, jak by-"
"Tohle už nepochází se studny magie. To vytrysklo ze samotného Magického prazdroje," řekl Mykadlo a pohodlně se opřel v křesle.
Pozinkl na něj zíral přes tuhnoucí kaluž dehtu.
"Magický prazdroj?"
"Mágův osmý syn bude pramág."
"To jsem nevěděl!"
"No, ono se o tom taky moc nemluví."
"To chápu, ale - pramágové existovali kdysi dávno, když byla magie mnohem mocnější, lidé, ehm, jaksi odolnější…, tenkrát to přece nemělo nic společného s tou…, s tím, ehm, no…, rozmnožováním." Pozinkl si v duchu pomyslel: Měl osm synů, to znamená, že to musel dělat osmkrát. Minimálně. No tohle!
"Pramágové mohou dělat cokoliv," pokračoval. "V těch dobách byli mocní skoro jako sami bohové. Ehm. Byly pořád nějaké potíže. Bohové by už něco takového jistě nedovolili, myslím."
"No, nějaké potíže tam byly, ale to bylo tím, že pramágové bojovali mezi sebou," uklidňoval ho Mykadlo. "Jenže jeden supermág žádné potíže dělat nebude. Tedy myslím jeden supermág, kterému se dostane dobrých rad. Od starších a zkušenějších hlav."
"Ale vždyť on chce arcikancléřský klobouk!"
"A proč by ho nemohl dostat?"
Pozinklovi spadla dolní čelist. To bylo trochu moc i na něj.
Mykadlo se přátelsky usmál.
"Ale vždyť ten klobouk -"
"Je to jen docela obyčejný symbol," řekl Mykadlo. "Nic zvláštního. Když ho chce, tak ať si ho má. Vždyť je to maličkost. Jen symbol, víc nic. Kašpárkova čepička."
"Kašpárkova čepička?"
"Na hlavě loutky."
"Ale arcikancléře přeci určují bohové!"
Mykadlo pozvedl obočí. "Vážně?" prohlásil a odkašlal si.
"No... Jistě, řekl bych, že ano. Řeč obřadů je přece jasná!"
"Řeč obřadů!"
Mykadlo vstal a pečlivě si upravil záhyby roucha kolem nohou. "Myslím," prohlásil celkem přátelsky, "že se máte ještě mnoho co učit. Mimochodem, kde je vůbec ten klobouk?"
"Nevím," vykoktal Pozinkl, který byl poněkud otřesen. "Někde, ehm, v Antivirově pracovně, předpokládám."
"Měli bychom ho zatím někam odnést," nadhodil Mykadlo.
Zastavil se na prahu a podvědomě si pohladil vous. "Vzpomínám si na Faktradika," řekl. "Studovali jsme spolu. Byl to dost divoký mládenec. Měl zvláštní zvyky. Výjimečně schopný mág, pochopitelně, než se zkazil. Pamatuju si, že když byl rozčilený, kroutil takovým zvláštním pohybem obočím." Mykadlo upřel nevidoucí oči přes čtyřicet let paměti a otřásl se.
"Ten klobouk," připomněl sám sobě. "Pojďme ho najít. Byla by to ostuda, kdyby se s ním něco stalo."
Ve skutečnosti neměl klobouk ani v nejmenším úmysl dovolit, aby se s ním něco stalo, a právě teď spěchal pod paží černě maskovaného zloděje k Zašitému bubnu.
Zloděj, jak se časem dozvíme, byl naprosto výjimečný. Tenhle zloděj byl nedostižným umělcem svého řemesla. Ostatní zloději docela obyčejně ukradli všechno, co nebylo přibito, ale tenhle dokázal ukrást i ty hřebíky, kterými to bylo přibito. Tenhle zloděj už způsobil v Ankh-Morporku několik skandálů, protože se s překvapujícím úspěchem specializoval na krádeže věcí, které nejenže byly přibity, ale které především hlídaly ostražité stráže v nedobytných pokladnách. Prý existují umělci, kteří dokážou pomalovat celé stropy kaplí. Tenhle zloděj, by jim jejich malby ukradl pod rukama i s tím stropem.
Vědělo se o něm například, že to byl on, kdo ukradl drahokamy osázený obětní nůž z ruky velekněze v chrámu krokodýlího boha Offlera uprostřed písně Posledního loučení a stříbrné podkovy z nohou Patricijova nejlepšího závodního koně v cílové rovince jeho posledního vítězného závodu. Když do Chrupoše Mimáka, viceprezidenta zlodějského cechu, někdo vrazil na tržišti a on po návratu domů zjistil, že ho někdo okradl o hrst briliantů, které sám těsně před tím odcizil, věděl, že to mohl udělat jediný člověk*. Byl to prostě přesně ten typ zloděje, který vám dokáže sebrat iniciativu, okamžik překvapení i slova z úst.
Jenže tentokrát to bylo opravdu poprvé, kdy zloděj ukradl něco, co si mu o to nejen řeklo autoritativním, i když tichým hlasem, ale také mu dalo přesné a podrobné pokyny, jakým způsobem se toho má zbavit.
Bylo to přesně v tom čase, kdy se ankh-morporský pracovní den měnil v ankh-morporskou pracovní noc, to znamená, že ti, kteří si v potu tváře vydělávali na svůj chléb v záři slunce, se ukládali ke spánku a ti, kteří naopak chtějí nějaký ten dolar utratit za chladného měsíčního svitu, sbírají poslední síly, aby mohli vyrazit do práce. Den tedy dospěl, abychom tak řekli, do chvíle, kdy je už pozdě na domovní krádež, ale stále ještě brzo na pořádné vloupání.
Opuštěný Mrakoplaš seděl v přeplněném, zakouřeném lokále, a když po stole před ním přeběhl temný stín a na židli proti němu se usadila tajemná postava, ani nezvedl hlavu. Koneckonců, o tajemné postavy tady nebyla nikdy nouze. Buben si žárlivě chránil svou pověst, která pravila, že je to hospoda s nejhorší pověstí v celém Ankh-Morporku. Vstupní dveře už nějakou dobu hlídal obrovský trol a posuzoval, zda zjev nově příchozích, hlavně co do černých plášťů, planoucích očí a kouzelných mečů, je pro Buben dost dobrý. Mrakoplaš nikdy nezjistil, co se stane s těmi, kteří v té zkoušce neuspějí. Byl by se vsadil, že je trol žere.
Když temná postava promluvila, vyšel její zastřený hlas z široké kápě lemované kožešinou.
"Pššš," řekla.
"Este nemusím," odpověděl Mrakoplaš, který už byl v takovém duševním stavu, že si to nedokázal odepřít. Svá slova potvrdil pořádným lokem piva. "Este chvilku vydržím, ale už na tom pracuju."
"Hledám mága," řekl hlas. Násilím měněný hlas zněl drsně, ale i to bývalo u Bubnu celkem běžné.
"A máte na mysli nějakého konkrétního mága?" zeptal se Mrakoplaš opatrně. Tímhle způsobem by se mohl člověk dostat do maléru ajncvaj.
"Takového, který má vyhraněný smysl pro tradice a nebude váhat podstoupit velké riziko za velkou odměnu," informoval ho jiný hlas. Zdálo se, že ten druhý vychází z kulaté krabice z černé kůže, kterou cizinec svíral pod paží.
"Aha," přikývl Mrakoplaš. "Tím se výběr poněkud omezuje. Zahrnuje ten risk také obtížnou cestu do neznámých a pravděpodobně nebezpečných zemí?"
"No, abych řekl pravdu, tak ano."
"Boj s exotickými zvířaty a neznámými obludami?" Mrakoplaš se začal usmívat.
"I k tomu by mohlo dojít."
"Účastníkovi hrozí téměř jistá smrt?"
"Téměř jistě."
Mrakoplaš spokojeně přikývl a zvedl z lavice vedle sebe svůj klobouk.
"No, v tom případě vám přeju mnoho úspěchů ve vašem hledání," prohlásil. "Mohl bych vám pomoct sám, ale já to neudělám."
"Cože?"
"Lituju. Nevím proč, ale mě vyhlídka na téměř jistou smrt v neznámých zemích a pařátech exotickejch oblud vůbec neláká. Zkoušel jsem to, ale nějak jsem tomu nepřišel na chuť. Nic pro mě. Každej podle svýho gusta, to je moje řeč. Já jsem člověk stvořenej k tomu, aby se v klidu nudil." Narazil si klobouk na hlavu a maličko nejistě se postavil.
Právě došel k úpatí schodů vedoucích nahoru na ulici, když se za ním ozval hlas: "Skutečný mág by tu nabídku jistě přijal."
Mohl jít dál. Nemusel se ohlížet. Mohl vyjít po schodech nahoru na ulici a pak si v Uchechtané uličce, v klačské pizzerii, kde dávali přes ulici, koupit pizzu a jít spát. Dějiny by se byly úplně změnily, a řekněme si to rovnou, byly by také podstatně kratší. Na druhé straně by se však Mrakoplaš vyspal skvěle a dosyta, i když by se musel uložit na holé zemi.
Budoucnost zadržela dech a roztřeseně čekala, že Mrakoplaš odejde.
Neudělal to ze tří důvodů. První byl alkohol. Druhý byl droboučký plamínek hrdosti, který se občas objeví i v srdci toho největšího zbabělce. Třetí byl ten hlas.
Byl krásný. Zněl jako šustot divokého hedvábí a byl ještě krásnější.
Téma mágové a sex je velmi složité, ale jak už bylo naznačeno, kdybychom ho odpařili, bylo by jeho esencí zhruba tohle: když dojde na víno, ženy a zpěv, mají mágové povoleno opít se do němoty a zakrákorat si podle libosti.
Mladým mágům se jako důvod udává, že magické studium a výcvik jsou velmi tvrdé a náročné, a tedy neslučitelné se slizkými a tajnůstkářskými činnostmi. Je mnohem rozumnější, říká se studentům, aby přestali myslet na takové věci a raději se věnovali Woddeleyho Základnímu okultismu. Je to legrační, ale pravděpodobně to jako zdůvodnění nestačí, protože mezi mladými mágy se říká, že pravý důvod spočívá v tom, že tahle pravidla vymysleli mágové staří, kteří už mají špatnou paměť. Mladí se zásadně mýlili, i když skutečný důvod byl dávno zapomenut: kdyby bylo mágům dovoleno zabývat se většinu času rozmnožováním, riskoval by svět, že vznik nějakého toho Magického prazdroje nebude žádnou výjimkou.
Samozřejmě že Mrakoplaš, který dávno nebyl dnešní a už měl něco za sebou, dokázal strávit celé hodiny v ženské společnosti, aniž si potom musel dávat před spaním studenou sprchu. Ale ten hlas by přinutil snad i sochu, aby sestoupila ze svého podstavce, dala si padesát kliků a vlezla do sudu s ledovou vodou. Byl to hlas, který i obyčejné "dobré ráno" dokázal proměnit v pozvání do postele.
Cizinec odhrnul kápi z čela a zpod ní se vyhrnuly dlouhé vlasy. Byly skoro bílé. Protože její kůže (zloděj byl, jak laskavý čtenář už jistě tuší, žena!) měla zlatavý odstín drahého opálení a celkový dojem byl vypočítán tak, aby dopadl na mužské libido jako rána olověnou trubkou.
Mrakoplaš zaváhal, a tak přišel o svou poslední možnost. Shora od vchodu se ozval dunivý hlas strážného trola: "Koukněte, pánové, my jsme slušnej podnik, nemůžete sem jen tak -"
Dívka skočila kupředu a vtiskla Mrakoplašovi do rukou kulatou koženou krabici.
"Rychle, musíš okamžitě se mnou," zašeptala naléhavě. "Jsi ve smrtelném nebezpečí!" 
"Proč?"
"Protože když se mnou nepůjdeš, tak tě zabiju!" 
"No jo, ale počkej chvilku, v tom případě -" protestoval chabě Mrakoplaš.
Na odpočívadle nahoře nad schody se objevilo několik členů Patricijovy osobní gardy. Jejich vůdce - seržant - se spokojeně podíval dolů do místnosti. Jeho úsměv naznačoval, že od téhle chvíle se tady bude bavit jediný člověk. On.
"Nikdo se ani nepohne," oznámil. Většina návštěvníků Bubnu ztuhla s rukama na rozličných rukojetích. Tohle nebyla obyčejná městská stráž, opatrná a podplacená. Tohle byly chodící hory svalstva, a navíc naprosto nepodplatitelné, protože Patricij byl schopný přeplatit každého. Zdálo se však, že nehledají nikoho jiného než tu dívku v černém. Zbytek návštěvníků se poněkud uklidnil a připravil se sledovat se zájmem představení. Možná že by nakonec neškodilo přidat se k boji, samozřejmě v okamžiku, kdy už bude jasná vítězná strana.
Mrakoplaš cítil, jak stisk na jeho zápěstí zesílil.
"Jsi šílená?" zasyčel. "To se stavíš rovnou Hlavounovi!"
Ozvalo se krátké zasvištění a seržantovi z ramene vykvetla rukojeť dýky. Dívka se pohnula jako blesk a s chirurgickou přesností umístila jednu malou nožku do klína prvního gardisty, který prošel dveřmi. Dvacet párů očí v místnosti ji pozorovalo s netajenou sympatií.
Mrakoplaš sebral svůj klobouk a pokusil se zmizet pod nejbližším stolem, ale ruka svírající jeho zápěstí byla jako ocelový náramek. Další gardista dostal nožem do stehna. Pak dívka vytáhla meč, podobný velmi dlouhé jehle, a výhružně ho pozvedla.
"Ještě někdo?" zeptala se.
Jeden z gardistů pozvedl samostříl. Knihovník, který se posmutněle hrbil nad svou sklenicí, natáhl líným pohybem ruku dlouhou jako dvě násady od košťat spojené plastikem a bekhendem ho udeřil přímo do obličeje. Střela se odrazila od hvězdy na Mrakoplašově klobouku a narazila do zdi těsně vedle počestného kuplíře, který seděl o dva stoly dál. Jeho tělesný strážce hodil nožem, který taktak minul zloděje sedícího na druhém konci místnosti, ten vstal, zvedl těžkou lavici a hodil ji po nejbližších dvou gardistech. Gardisté padli na dva opilce sedící u nejbližšího stolu. Pak už tak nějak přirozeně vyplynulo jedno z druhého a vzápětí už se prali všichni, protože každý něco chtěl - jedni dostat se ven, druzí zase dovnitř a třetí dát někomu přes hubu.
Mrakoplaš cítil, jak je strašlivou silou tažen za barpult. Pod pultem seděl na pytli s penězi hospodský, na kolenou měl položeny dvě mačety a tiše popíjel. Občas, když se ozval praskavý zvuk ničeného nábytku, bolestivě zamrkal.
Poslední, co Mrakoplaš viděl, než byl odtažen, byl knihovník. Přestože na první pohled vypadal jako chlupatý kožený vak naplněný vodou, převyšoval orangutan svou vahou a dosahem možnosti kteréhokoliv muže v místnosti a teď seděl na ramenou jednoho gardisty a pokoušel se mu, zatím jen s částečným úspěchem, odšroubovat hlavu.
Mrakoplaše však mnohem víc zajímala skutečnost, že je tažen nahoru.
"Drahá dámo," zvolal zoufale, "co máte v úmyslu?"
"Vede tudy cesta na střechu?"
"Jo. Co je v tý škatuli?"
"Pššš."
Zastavila se před záhybem temné chodby, sáhla do váčku u opasku a vytáhla hrst malých lesklých věciček, které rozhodila na podlahu za nimi. Každá z těch věcí se skládala ze čtyř hřebů skovaných k sobě takovým způsobem, že jakmile dopadla na zem, jeden z hřebů trčel vzhůru.
Pak se dívka kriticky zadívala k nejbližším dveřím.
"Ty s sebou náhodou nemáš pár metrů tenkého drátu, co?" zeptala se toužebně. Vytáhla další vrhací nůž a začala si s ním pohazovat.
"To těžko," odpověděl Mrakoplaš mdlým hlasem.
"Škoda, mně došel. Tak dobrá, jdeme dál."
"Proč? Já nic neudělal!"
Dívka přešla k nejbližšímu oknu, otevřela okenice a s jednou nohou přehozenou přes parapet se zastavila.
"Tak jo," utrousila přes rameno. "Zůstaň tady a vysvětli to gardistům."
"Proč tě pronásledují?"
"Nevím."
"Ale, nech toho! Nějakej důvod tady musí bejt."
"Takových důvodů by se našlo! Jenže nevím, kvůli kterému z nich mě honí. Tak jdeš?"
Mrakoplaš zaváhal. Patricijovy gardy byly proslulé svým nepříliš vstřícným přístupem k průměrné městské populaci jako k celku, měly spíše tendenci sekat z ní drobnější kousky. Mezi jinými věcmi, na které měli Patricijovi muži poněkud svérázný názor, bylo, že lidé žijí ve stejném vesmíru, a proto je útěk před gardistou těžká osobní urážka. "Myslím, že asi přece jen půjdu s tebou," prohlásil galantně. "V tomhle městě by mohlo děvče bez doprovodu potkat něco ošklivého."
Ulice Ankh-Morporku naplnila studená mlha. Pochodně podomních obchodníků vytvářely v hustých mléčných kotoučích malé svatozáře.
Dívka opatrně nahlédla za roh.
"Setřásli jsme je," řekla spokojeně. "Přestaň se konečně klepat strachy. Teď už jsi v bezpečí."
"Cože? To chceš říct, že jsem zůstal se šílenou vražedkyní úplně sám?" zasípal Mrakoplaš. "Tak to se mi opravdu ulevilo!"
Uvolnila se a usmála se na něj.
"Pozorovala jsem tě," řekla. "Ještě před hodinou jsi měl strach, že tvoje budoucnost bude šedá a nezajímavá."
"Jenže já chtěl, aby byla šedá a nezajímavá," odsekl jí Mrakoplaš hlasem plným trpkosti. "Teď se jenom bojím, že bude strašně krátká."
"Otoč se ke mně zády," přikázala mu a vstoupila do ústí nejbližší temné uličky.
"Ani za nic," otřásl se.
"Musím si vysvléct šaty."
Mrakoplaš se rychle obrátil a zčervenal jako rak. Za sebou uslyšel tiché šustění látky a k nosu mu zalétl slabý závan vůně. Zanedlouho řekla: "Už se můžeš otočit."
Ani se nepohnul.
"Neboj se, já jsem si zase něco oblékla."
Otevřel oči. Dívka na sobě měla střízlivé šaty z bílé krajky s nadýchanými balonovými rukávy. Zděšeně otevřel ústa. S naprostou jasností si totiž uvědomil, že všechno, co zažil do téhle chvíle, byly jednoduché, poctivé a běžné maléry. Nic, z čeho by se nebyl schopen vymluvit, kdyby dostal možnost, nebo před čím by nemohl utéct, kdyby dostal alespoň malý náskok. Jeho mozek začal vysílat zoufalé a naléhavé depeše nohám, ale než na ně stačily jeho svaly zareagovat, chytila ho dívka znovu za zápěstí.
"Vážně bys neměl být tak nervózní," oznámila mu sladkým hlasem. "Tak a teď se konečně podíváme na tuhle věcičku."
Sundala víko z krabice, kterou svíral Mrakoplaš v bezmocných rukou, a vytáhla z ní arcikancléřský klobouk.
Oktaríny kolem jeho dýnka zazářily všemi osmi barvami spektra a osvětlily zamlženou uličku tak, že k dosažení podobného výsledku bez magických prostředků byste potřebovali přinejmenším prvotřídního ředitele zvláštních efektů a celou baterii světelných zrcadel a filtrů. Když dívka pozvedla klobouk v natažené ruce, vytvořil si pestrobarevnou svatozář, jakou za legálních podmínek viděl jen málokdo.
Mrakoplaš se pomalu svezl na kolena.
Upřela na něj udivený pohled.
"Copak, neslouží nám nohy?"
"To je - to je přece klobouk! To je arcikancléřský klobouk," vypravil ze sebe Mrakoplaš vyděšeně. Oči se mu zúžily. "Ty jsi ho ukradla!" vykřikl, vyskočil na nohy a chytil klobouk za světélkující okraj.
"Vždyť je to jenom klobouk."
"Okamžitě mi ho dej! Ženský se ho nesmějí ani dotknout! Patří mágům!"
"Co tě to popadlo?" zavrtěla hlavou.
Mrakoplaš otevřel ústa. Pak je zase zavřel.
Chtěl říci: To je arcikancléřský klobouk, copak to nechápeš? Je nošen hlavou všeho mágstva, na hlavě hlavy všeho mágstva, ne tak to není, v přeneseném smyslu ho nosí všichni mágové, alespoň jako, a každý mág po něm touží, je to symbol organizované magie, lesklá standarta skvělého řemesla, je to prostě symbol, je to hlavně to, co to znamená pro všechny mágy…
A tak dále. Mrakoplaš se o klobouku dozvěděl už první den svého pobytu na Univerzitě a jeho existence se ponořila do jeho tvárného vědomí rychlostí olověného závaží vhozeného do hrnce s pudingem. Na světě nebylo mnoho věcí, které by považoval za jisté, ale to, že je arcikancléřský klobouk nesmírně důležitý, byla jedna z nich. Možná že i mágové potřebují být v životě alespoň něčím okouzleni.
Mrakoplaši, ozval se klobouk.
Zděšeně se podíval na dívku. "On na mě mluví!"
"Jako když se ti ozývá hlas v hlavě?"
"Jo!"
"To mně předtím taky dělal."
"Ale on ví, jak se jmenuju!"
Samozřejmě že známe tvé jméno, hlupáku! Považují nás přece za kouzelný klobouk!
Klobouk nemluvil jen obyčejným sametovým hlasem. Měl podivný zmnožený zvuk, jako by mluvilo větší množství hlasů současně.
Mrakoplaš se sebral.
"Ó, velký a úžasný klobouku," řekl s pompou, "znič tu neopatrnou ženu, která měla tu troufalost, ne, tu drz-"
Ále, buď zticha. Ukradla nás, protože jsme jí to přikázali. A bylo to o chlup, to musíme říct.
"Ale ona je -" Mrakoplaš zaváhal, "ona má to… je ženského původu!" zamumlal nakonec obvinění.
To byla tvoje matka taky.
"No jo, ale ta od nás utekla ještě předtím, než jsem se narodil," pokoušel se Mrakoplaš odporovat.
Ze všech mizerných hospod v celém Ankh-Morporku jsi musela vlézt zrovna do téhle, stěžoval si klobouk.
"Byl to jediný mág, kterého jsem našla," vysvětlovala dívka. "Dokonce na něj vypadal. Na klobouku měl vyšito MÁK, a tak -"
Nikdy nesmíš věřit všemu, co čteš. No ale teď už je pozdě jiného čaroděje honit. Moc času nám nezbývá.
"Počkejte, počkejte," vmísil se Mrakoplaš do hovoru naléhavým tónem. "Co se to tady děje? Vy jste si přál, aby vás ukradla? Proč nám nezbývá mnoho času?" Ukázal obviňujícím prstem na klobouk. "A vy se v žádném případě nemůžete jen tak potulovat kolem a být ukradený! Od vás se čeká, že budete na - na arcikancléřově hlavě! Dnes v noci probíhal obřad, já tam měl být taky, ale -"
Na Univerzitě se děje něco strašlivého. Je životně důležité, abychom se nedostali nazpět, rozumíš? Musíš nás odvézt do Klače, kde žije člověk, který je hoden nás nosit.
"Proč?" Na tom hlase bylo v každém případě něco divného. Zněl tak, že bylo téměř nemožné jej neposlechnout, jako kdyby to nebyl hlas, ale sám osud. Kdyby Mrakoplašovi poručil skočit ze skály, byl by na poloviční cestě dolů dřív, než by ho napadlo, že nemusí poslechnout.
Zánik veškerého mágstva se blíží!
Mrakoplaš se s provinilým výrazem rychle rozhlédl.
"Proč?" zeptal se.
Nastává konec světa.
"Cože? Už zase?"
Já to myslím vážně, odpověděl poněkud uraženě klobouk. Vítězství ledových obrů, Jakokalypsa, Odpolední čaj bohů, to všechno a ještě mnoho dalšího.
"Nemůžeme to nějak zastavit?"
V tomhle bodě je budoucnost nejasná.
Z Mrakoplašova obličeje začal pomalu mizet výraz odhodlané hrůzy.
"To je nějaká hádanka?" zeptal se.
Bylo by to všechno mnohem jednodušší, kdyby ses přestal vyptávat, dělal, co se ti řekne, a nepokoušel se tomu rozumět, prohlásil klobouk. A vy, mladá dámo, nás laskavě vraťte nazpět do krabice. V nejbližší době nás začne hledat spousta lidí.
"Hej, počkat!" vykřikl Mrakoplaš. "Už celý roky vás tu a tam vídávám, ale nikdy jste nemluvil!"
Nebylo proč.
Mrakoplaš přikývl. To se mu zdálo logické.
"Nezdržuj, strč ho do krabice a jdeme," prohlásila dívka.
"Trochu víc úcty, mladá dámo," podíval se na ni Mrakoplaš káravě. "Shodou okolností mluvíš o nejstarším symbolu magie."
"Ano? Tak si ho nes."
"Haló, tak počkej přece!" vykřikl Mrakoplaš a rozběhl se jí v patách. Dívka rychlým krokem prošla několik temných uliček, přešla úzkou, napůl osvětlenou ulici a vstoupila do další uličky mezi dvěma domy, které se nakláněly tak opile, že se doslova dotýkaly střechami.
"No, co je?" vyštěkla.
"Nejsi ty náhodou ten tajemný lupič?" vypravil ze sebe Mrakoplaš. "Kdekdo o tobě mluví, o tom, jak jsi ukradla dokonce i věci ze zamčených pokojů a tak. Jsi úplně jiná, než jsem si představoval…"
"Ale?" odpověděla odměřeně. "Jak jiná?"
"No, jsi to…, menší."
"Ale jdi."
Koše s hořícím dřevem, které osvětlovaly ulice, byly na jejich cestě spíš výjimkou než pravidlem a tady zmizely docela. Před nimi nebylo nic než vyčkávající temnota.
"Řekla jsem ti, abys šel za mnou," opakovala. "Čeho se bojíš?"
Mrakoplaš se zhluboka nadechl. "Vrahů, lupičů, zlodějů, námezdných zabijáků, zločinců, kapsářů, lumpů, násilníků, pasáků a exhibicionistů," odpověděl. "Tady jsme přece ve Stínově!"*
"To je pravda, ale tady nás nebude nikdo hledat," odpověděla mu.
"Ale jo, oni sem za náma půjdou, akorát že už se ž nich nikdo nevrátí zpátky," odporoval jí Mrakoplaš roztřeseným hlasem. "A my taky ne. Tím chci říct, že taková krásná mladá holka jako ty…, nechci si to ani představit…, víš, někteří lidi tady jsou…"
"Ale vždyť jsi se mnou a určitě mě ochráníš," odpověděla mu.
Mrakoplaš měl dojem, že o několik ulic dál zaslechl zvuk pochodujících nohou.
"Víš," vzdychl si, "věděl jsem, že to řekneš."
Každý opravdový muž musí dříve či později projít těmihle strašnými uličkami, pomyslel si. Některými z nich bude ale jistější hodně rychle proběhnout.
Té konkrétní noci byly stínovské uličky tak temné, že v té temnotě nebylo možno sledovat cestu Mrakoplaše a jeho krásné společnice a naše popisné vyprávění se musí zvednout nad úroveň ozdobných střech, nad prales komínů a obdivovat těch několik blikajících hvězd, kterým se podařilo prorazit hustá mračna dýmu. Pokusíme nevšímat si zvuků přicházejících zdola – dusotu nohou, zvonění oceli, výkřiků, chropotu a tlumených nadávek. Možná že se do uliček Stínová dostala nějaká vyhládlá šelma, kterou drželi dva tři týdny na redukční dietě.
Někde poblíž středu Stínova – v oblasti, která vlastně nebyla nikdy přesně zmapována – leží malý dvorek. Tady jsou dokonce na zdech pochodně, ale světlo, které vrhají, je jako Stínov sám – výhružné, narudlé a začernalé zvenčí.
Mrakoplaš se vpotácel na dvorek, a aby se udržel na nohou, opřel se o zeď. Dívka, která Šla kousek zaním, vstoupila do světla a tiše si pobrukovala jakousi veselou písničku.
"Jsi v pořádku?" zeptala se ho.
"Ngghr," vypravil ze sebe Mrakoplaš.
"Prosím?"
"Ti chlapi tam," zabublal Mrakoplaš, "myslím toho, jak jsi ho kopla do toho…, když jsi toho druhýho praštila rovnou tam…, a ten, co jsi ho bodla akorát do…, kdo sakra jsi?
"Jmenuju se Conina."
Mrakoplaš se na ni chvíli díval, jako když jí nerozumí.
"Promiň," řekl nakonec, "ale žádnej zvoneček se mi v hlavě nepohnul."
"Nejsem tady dlouho," dodala na vysvětlenou.
"Jo, taky jsem si hned říkal, že nebudeš odsud," řekl jí Mrakoplaš. "To už bych o tobě musel slyšet."
"Bydlím tady. Nepůjdeme dovnitř?"
Mrakoplaš zvedl oči k vývěsnímu štítu, který se napůl ztrácel ve tmě, a na něm si přečetl, že hostinec za malými temnými dvířky se jmenuje U Trolí hlavy.
Někdo by si mohl myslet, že hospoda U Zašitého bubnu, kde se před necelou hodinou odehrála divoká scéna, kterou jsme popsali, je hostinec velmi pochybný. Ve skutečnosti to byl velmi spořádaný pochybný hostinec. Jeho návštěvníci měli určitou drsnou solidnost, mohli se vzájemně třeba zamordovat – jako rovný s rovným -, ale nedělali takové věci jen tak pro nic za nic. K Zašitému bubnu si mohlo klidně zajít pro láhev limonády i malé dítě a vědělo, že se mu nemůže stát nic horšího, než že dostane pořádný pohlavek ve chvíli, kdy jeho matka zjistí, o jaké výrazy se za tu chvíli rozrostl jeho slovník. Bylo známo, že za tichých a klidných nocí, kdy si byl hospodský jistý, že nepřijde knihovník, kladl dokonce na barpult misky s burskými oříšky.
Hostinec U Trolí hlavy byla žumpa jiného druhu. Jeho návštěvníci byli nepolepšitelní a neustále pracovali na vylepšení svého zjevu a chování tak, že se jim podařilo zbavit se i těch několika znaků, které by je mohly, byť i jen vzdáleně, řadit k nejhoršímu bahnu lidské společnosti. A věřte, že bahno na Stínově je skutečné bahno.
Mimochodem, na tyči nade dveřmi nevisí obyčejný vývěsní štít. Když se rozhodli, že to místo pojmenují U Trolí hlavy, začali už tady z gruntu.
Mrakoplaš, kterému se dělalo špatně od žaludku, si přitiskl koženou krabici na prsa a vstoupil dovnitř.
Ticho. Ticho uvnitř se na ně nalepilo stejně jako kouř z několika podivných kastrolů, jejichž obsah by patrně změnil obyčejný lidský mozek v hroudu sýra. Hustým kouřem se k nim upřelo několik párů podezřívavých očí.
Na nálevním pultě zaharašily kostky a najednou utichly. Jejich zvuk v tichu jako by ohlušoval a Mrakoplaš si byl jistý, že na nich určitě nepadlo jeho šťastné číslo. Když následoval klidnou a překvapivě malou postavičku své průvodkyně nahoru do jejího pokoje, dobře si uvědomoval pohledy několika tuctů přítomných návštěvníků. Po očku se díval do rozšklebených tváří mužů, kteří by ho byli zabili, než by řekl "švec", a v duchu si říkal, že by to bylo asi mnohem jednodušší.
Tam, kde by měl slušný hostinec výčepní pult, měla tahle místnost jen police s řadou tmavých lahví a několik velkých sudů položených na dřevěných kozách.
Ticho se svíralo jako turniket. Už to musí začít každou vteřinu, pomyslel si Mrakoplaš.
Obrovský tlusťoch, který měl na sobě jenom kožešinovou vestu a koženou bederní roušku, odstrčil židli, vztyčil se a významně zamrkal na své druhy. Když otevřel ústa, byl vidět prázdný černý otvor lemovaný úzkými rty.
"Hledáte pořádnýho chlapa, slečinko?"
Podívala se na něj.
"Prosím, nechtě mě být."
Pokojem se proplazil jedovatý smích. Conina zavřela ústa a rty se jí zavřely jako klapka schránky na dopisy.
"Ohó," zachrochtal obr, "tak se mi to líbí, miluju holky, který maj jiskru!"
Conina pohnula rukou a její paže se změnila v rozmazaný stín, který se zastavil tady a pak zase tam. Po několika vteřinách se obrovi na obličeji objevil užaslý nevěřící výraz, z úst se mu vydralo tiché zaúpění a on se velmi pomalu složil k zemi.
Všichni muži v místnosti se naklonili kupředu a Mrakoplaš rychle ustoupil dozadu. Vůbec jeho instinkty ho nabádaly k útěku, ale bylo jasné, že se ho jeho instinkty pokoušejí zabít. Venku, všude kolem byl přece Stínov. Ať už ho očekává v příštích okamžicích cokoliv, stane se mu to tady. Nedá se říct, že by ta myšlenka Mrakoplaše nějak zvlášť uklidnila.
Ústa mu ucpala špinavá ruka. Další dvě mu vytrhly z rukou koženou krabici.
Kolem něj prolétla Conina, v pohybu si vykasala sukni a nohou vyrazila k cíli, který se pohyboval těsně vedle Mrakoplaše, zhruba ve výši jeho pasu. Vzápětí mu někdo zoufale zakvičel do ucha a zřítil se  zemi. Dívka zavířila v elegantní piruetě, v pohybu sebrala dvě láhve z police, urazila jim dna a zastavila se v mírném podřepu se špičatými okraji lahví napřaženými před sebe. Bahno místních stok jim říkalo morporské dýky.
Když se jim návštěvníci Trolí hlavy ocitli tváří v tvář, ztratili okamžitě zájem.
"Někdo mi ukradl klobouk," zasípal Mrakoplaš okoralými rty. "Utekli zadem."
Vrhla na něj jediný pohled a vyrazila ke dveřím. Špinavý dav se před ní automaticky rozestoupil, jako žraloci, mezi které připlul silnější žralok. Mrakoplaš se vrhl za ní, protože nechtěl čekat, až jejich úsudek dospěje k němu.
Vyběhli do zpustlé uličky a pustili se k jejímu konci a Mrakoplaš se ze všech sil snažil udržet dívce po boku. Dobře si uvědomoval, že ti, kteří běží za ní, většinou šlápnou na něco ostrého, a nebyl si jistý, zda si Conina tak docela pamatuje, že on je na její straně, ať už je to vlevo, nebo vpravo.
Padal drobný, vlezlý déšť. Na konci uličky se objevila slabá namodralá záře.
"Stůj!"
Hrůza v Mrakoplašově hlase byla tak velká, že dívka zpomalila.
"Co se děje?"
"Proč ten chlap zastavil?"
"Na to se ho chci zeptat," odpověděla Conina pevně.
"A proč je celý zasněžený?"
Dívka se zastavila, otočila se, ruce si zapřela v bok a špičkou jedné malé nožky netrpělivě poklepávala na kočičí hlavy dláždění.
"Poslyš, Mrakoplaši, znám tě necelou hodinu a udivuje mě, že ještě nejsi po smrti!"
"No jo, ale zatím jsem přežil, ne? Mám k tomu určitý nadání. Sklony. Zeptej se, koho chceš. Propadl jsem tomu. Jsem zavislík."
"Zavislík? Na co?"
"Na život. Navykl jsem si na něj hodně brzo a nedokážu se ho vzdát, a aby mi ho někdo bral násilím – to se mi nezdá správný!"
Conina vrhla přes rameno pohled k postavě obklopené modrou září. Zdálo se, že si prohlíží něco, co drží v rukou.
Na ramena se mu snášel sníh jako ošklivé lupy. Nezadržitelné lupy. Mrakoplaš měl na takovéhle věci nos a teď pocítil silné podezření, že muž už zašel tak daleko, že by ho odtamtud nevyvedl ani ten nejlepší šampon s kondicionérem.
Postupovali kupředu se zády přitisknutými k vlhké zdi.
"Je na něm něco strašně divného," naklonila Conina hlavu.
"Myslíš to, že si pořídil vlastní sněhovou bouři?"
"Nezdá se, že by mu to vadilo, usmívá se."
"Řekl bych že mu úsměv zmrzl na rtech."
Mužovy ruce, ověšené rampouchy, ztuhly uprostřed pohybu, kterým sundával víko z kožené krabice, a zář oktarínů zdobících klobouk ozařovala pár chamtivých očí, které už z větší části pokrýval ledový škraloup.
"Znáš ho?" zeptala se Conina.
Mrakoplaš pokrčil rameny. "Jo, párkrát jsem ho zahlídl. Říkají mu Larry Lišák nebo Barry Kolčava nebo tak nějak. Určitě to byl nějakej hlodavec. Ukradl, na co přišel, ale jinak byl neškodnej."
"Vypadá hrozně," otřásla se Conina.
"Řekl bych, že už se nějakou chvíli smaží na mnohem teplejším místě. Nemyslíš, že bysme měli tu krabici zase zavřít?"
Teď už se nemůže vůbec nic stát, ozval se z namodralé záře hlas klobouku. A tak skončí všichni nepřátelé mágstva.
Mrakoplaš nebyl příliš ochoten věřit tomu, co klobouk tvrdil.
"Potřebujeme něco, čím bysme ten dekl přiklopili," zamumlal koutkem úst. "Nůž nebo něco. Nemáš náhodou nějakej?"
"Otoč hlavu," varovala ho Conina.
Zašustilo hedvábí a Mrakoplašovi proplul kolem nosu další závan vůně.
"Už se můžeš dívat," řekla a podala Mrakoplašovi třiceticentimetrový vrhací nůž.
Opatrně ho vzal do ruky.
"Díky." Pak se k ní znovu otočil. "Nebude ti náhodou chybět?"
"Mám další."
"Jo, to jo."
Mrakoplaš opatrně natáhl ruku prodlouženou nožem. Když se čepel přiblížila ke kožené krabici, zbělela a začala z ní stoupat pára. Mrakoplaš zasténal, když mu ruku zasáhl chad – pálivý, bodavý chlad. Chlad, který se mu plížil vzhůru paží a snažil se mu promyšleně proniknout do hlavy. Mrakoplaš přinutil ztuhlé prsty k akci a s vypětím všech sil postrčil okraj víka tak, že zapadlo na krabici.
Záře pohasla. Led začal rychle měknout a vzápětí z něj začala odkapávat voda.
Conina Mrakoplaše odstrčila a opatrně zloději vytáhla krabici ze ztuhlých rukou.
"Přála bych si, abychom pro něj mohli něco udělat. Neměli bychom ho tady jen tak nechat."
"Myslím, že mu to nevadí," řekl s přesvědčivým výrazem Mrakoplaš.
"Já vím, ale co kdybychom ho aspoň opřeli o zeď, nebo něco takového?"
Mrakoplaš přikývl a uchopil zloděje pod zmrzlými pažemi. Muž mu vyklouzl z rukou a padl na dláždění.
A rozbil se.
Conina vyděšeně hleděla na hromadu střepů u svých nohou.
"-!-" řekla a přitiskla si ruku na ústa.
Na vzdáleném konci uličky, zhruba od zadních dveří Trolovy hlavy, se ozval nějaký hluk. Mrakoplaš cítil, jak mu nůž zmizel z ruky a pak mu proletěl kolem hlavy po ploché balistické křivce končící v rámu dveří dvacet metrů dál. Hlava, která se z nich pomalu vysouvala, rychle zmizela.
"Raději bychom měli jít," prohlásila Conina a rychle vykročila uličkou. "Nevíš o místě, kde bychom se mohli schovat? Třeba u tebe?"
"Já většinou nocuju na Univerzitě," řekl Mrakoplaš, který jí poskakoval po boku.
Na Univerzitu se nesmíte vrátit za žádnou cenu, zabrumlal klobouk z hlubin své krabice. Mrakoplaš přikývl. Jemu se ten nápad taky moc nelíbil.
"Oni tam stejně žádnou ženskou nepustí," vysvětloval.
"Ani před setměním?"
"Ani tak."
Conina si povzdechla. "To je hloupé. Pročpak se vlastně, vy mágové, nesmíte stýkat se ženami?"
Mrakoplaš zamyšleně nakrabatil čelo. "Ale my se s nima klidně stýkat můžeme," prohlásil nakonec, "důležitý je, že s nima nesmíme mít styk!"

* * *

Nad morkporskými doky se povalovaly kotouče pochmuře šedivé mlhy. Mlha se věšela na ráhna, vinula se kolem pokřivených střech, plížila se uličkami. Někteří lidé tvrdili, že doky jsou v noci ještě nebezpečnější než Stínov. To dnes v noci zjistili i dva místní lumpové, jeden malý zlodějíček a jeho kamarád, který poklepal Conině na rameno, aby se jí zeptal, kolik je asi hodin.
"Promiň," řekl Mrakoplaš a překročil opatrně nešťastného chodce, který se s rukama sevřenýma někde ve středu těla choulil uprostřed oceánu své soukromé bolesti, "můžu se tě na něco zeptat?"
"No?"
"Promiň, víš, ale nerad bych se tě dotkl."
"No?"
"Víš, jeden si nemůže nevšimnout-"
"Hmmm?"
"Máš takovej trochu zvláštní způsob, jak zacházet s cizíma lidma." Mrakoplaš se v neblahém očekávání přikrčil, ale nic se nestalo.
"Co to tam dole hledáš?" zeptala se Conina.
"Promiň."
"Vím, co si asi myslíš, ale já za to nemůžu, prostě jsem se potatila."
"Takže kdo byl tvůj otec? Barbar Cohen?" Mrakoplaš se přitom zasmál, aby zdůraznil, že jde o žert. Tedy, alespoň jeho rty se prohnuly do půlměsícovité grimasy.
"Na tom není nic k smíchu, mágu."
"Cože?"
"Já za to nemůžu."
Mrakoplašova mluvidla několik vteřin zabírala naprázdno. "Promiň," vypravil ze sebe nakonec, "rozumím ti dobře? Tvůj otec byl fakt barbar Cohen?"
"Ano." Dívka se podívala na Mrakoplaše zpod obočí. "Každý má nějakého otce," dodala. "Dokonce i ty, řekla bych."
Nahlédla za roh.
"Všude klid. Jdeme." Když vykročili po vlhkém nábřeží, pokračovala: "Předpokládám, že tvůj otec byl asi mág, ne?"
"To bych neřekl," odpověděl Mrakoplaš. "Magie do rodin nesmí." Na chvíli se odmlčel. Cohena znal, byl dokonce hostem na jeho svatbě, Cohen si bral dívku starou asi jako Conina. To byla jedna z věcí, které člověk musel Cohenovi přiznat - uměl žít. Každá hodina jeho života měla víc než šedesát minut. "Spousta lidí by byla šťastná, kdyby se zvrhli po Cohenovi, představ si, byl to nejlepší válečník, nejlepší zloděj, dokázal -"
"Spousta chlapů určitě," odsekla mu nevrle Conina. Opřela se o zeď a upřela na něj nespokojený pohled.
"Poslyš," začala za chvilku, Je takové dlouhé slovo, víš, kdysi mi ho řekla jedna čarodějnice…, teď si na ně nemůžu vzpomenout…, vy mágové přece znáte hlavně tahle dlouhá slova."
Mrakoplaš si rychle v duchu probral dlouhá slova, která znal. "Marmeláda?" pokusil se.
Zavrtěla netrpělivě hlavou. "Tohle znamená, že máš nějaké vlastnosti po rodičích."
Mrakoplaš se zamračil. Jeho vědomosti o rodičích byly velmi mlhavé.
"Kleptománie? Recidivita?"
"Začíná na dé."
"Debilismus?" prohlásil už napůl zoufalý Mrakoplaš.
"Dědičnost," prohlásila vítězně Conina. "Ta čarodějnice mi to vysvětlila. Má matka byla chrámová tanečnice a musela tančit před oltářem jednoho z těch bláznivých bohů a otec ji zachránila - nějakou dobu zůstali spolu. Prý vypadám docela jako ona a mám i její postavu."
"Je fakt, že jsi moc hezká, a ta postava…" prohlásil Mrakoplaš s beznadějnou galantností.
Začervenala se. "No ano, ale po něm jsem zdědila šlachy, které by se daly použít místo kotevních lan, reflexy, které by zahanbily rychlost kobry na rozpálené střeše, nepřekonatelnou touhu ukrást, co vidím, a pak to hrozné nutkání, když potkám někoho, kdo se mi nelíbí, zarazit mu na třicet metrů nůž do oka. A taky to dokážu," dodala s nádechem pýchy v hlase.
"No sakra!"
"Víš, tak nějak mi to drží chlapy od těla."
"No to věřím," řekl slabým hlasem Mrakoplaš.
"Chtěla jsem říct, že jak se to jednou roznese, holka si hrozně těžko udrží nějakého přítele."
"Tak akorát za krk, to je mi jasný," souhlasil Mrakoplaš.
"Jenže to není to, na čem by se dal postavit skutečný perspektivní vztah."
"No jo, to asi těžko," přikývl Mrakoplaš. "Ale pořád je to skvělý základ, když se někdo chce stát proslulým zlodějem barbarského původu!"
"To ano," přiznala Conina, "ale ne, když se chceš stát kadeřnicí."
"Ach."
Stáli a dívali se do mlhy.
"Opravdovou kadeřnicí?" ujišťoval se Mrakoplaš.
Conina si povzdechla.
"O kadeřnice barbarského původu asi moc velký zájem nebude, co? Hlavičku umyjeme a usekneme?"
"Pokaždé, když uvidím manikúrovací soupravu, popadá mě touha rozmáchnout se kolem sebe dvouručním skalpelíkem na kůži. Myslím mečem," stěžovala si Conina.
Mrakoplaš si povzdechl. "Já to znám," prohlásil smutně. "Já jsem chtěl být mágem."
"Ale vždyť ty jsi mágem."
"No, vlastně…, když se to tak vezme, tak jo, ale -"
"Tiše!"
Mrakoplaš cítil, jak je neodolatelnou silou tisknut ke zdi, a po zádech mu začal stékat studený pramínek kondenzované mlhy. Conině se v ruce nevysvětlitelným způsobem objevil další vrhací nůž a dívka se přikrčila jako pralesní šelma, nebo spíš, což bylo ještě horší, jako šelma lidská.
"Co se -" začal Mrakoplaš.
"Mlč!" sykla mu do ucha. "Něco se tam hýbe!"
Jediným plynulým a elegantním pohybem se vztyčila, pootočila se na špičce nohy a nůž zasvištěl vzduchem.
Ozvalo se krátké, duté a dřevěné zadunění.
Conina ztuhla na místě a snažila se pohledem proniknout mlhu. Její hrdinská krev, která jí divoce pěnila v žilách a nedovolovala jí prožít život v růžových kraječkách, byla poprvé bezradná.
"Právě jsem zabila dřevěnou truhlu," vydechla.
Mrakoplaš natáhl krk a nahlédl za roh.
Na mokré ulici stálo Zavazadlo, v jehož víku se stále ještě chvěl zabodnutý nůž, a zíralo na Coninu. Pak se jeho nožičky pohnuly ve složitém rytmu tanga, Zavazadlo poněkud změnilo polohu a upřelo pohled na Mrakoplaše. Zavazadlo samozřejmě nemělo žádný obličej, kromě kovaného zámku a masivních závěsů, ale dovedlo zírat líp než hejno leguánů. Před jeho pohledem by sklopila zrak i socha. Když přišlo na to vyjádřit ukřivděnou nevinnost, musel by se před Zavazadlem schovat i nevinně nakopnutý kokršpaněl. Z víka mu trčelo i několik ulomených šípů a zlomených čepelí.
"Co je to?" zasyčela Conina.
"Ale, to je jenom Zavazadlo," odpověděl jí unaveně Mrakoplaš.
"To patří tobě?"
"Ne tak docela. Jenom trochu."
"Je to nebezpečné?"
Zavazadlo zašoupalo nožičkama a přesunulo se tak, aby vidělo zase na Coninu.
"No, všeobecně jsou na to dva názory," prohlásil Mrakoplaš. "Někteří lidé tvrdí, že je to nebezpečné, a druzí tvrdí, že je to velmi nebezpečné. Co si myslíš ty?"
Zavazadlo trošičku pozvedlo víko.
Zavazadlo bylo vyrobeno ze dřeva myslícího hruškovníku, stromu tak magického, že byl na Zeměploše téměř vyhuben a přetrvával už jen na dvou místech. Myslící hruškovník se podobal známé vrbce úzkolisté, jenže místo na úbočích kráterů po bombách rostl v místech, která byla zasažena obrovskou dávkou magie. Z jeho dřeva se tradičně vyráběly magické hole a bylo z něj vyrobeno i Zavazadlo. Mezi mnoha kouzelnými vlastnostmi, které Zavazadlo mělo, byla jedna velmi jednoduchá a nezáludná: člověka, kterého si zvolilo za majitele, následovalo kamkoliv. Ne jen kamkoliv v nějakém konkrétním prostoru, zemi, vesmíru, čase nebo životě. Následovalo ho všude. Zbavit se ho bylo stejně nemožné jako se zbavit chronického zánětu nadočnicových dutin a dokázalo být mnohokrát nepříjemnější.
Zavazadlo také chovalo výjimečně silný ochranný reflex, který uplatňovalo vůči každému, kdo se pokusil jeho majiteli ublížit. Je pravděpodobně téměř nemožné popsat vztah Zavazadla k ostatnímu světu, ale možná že bychom mohli začít výrazem "jízlivě umanutá zlomyslnost" a pokračovat nějakou dobu ve stejném duchu.
Conina si prohlížela víko. Velmi vtíravě jí připomínalo ústa.
"Já bych řekla ,omezeně nebezpečné'," rozhodla se nakonec.
"Má rádo smažené brambůrky," pochlubil se Mrakoplaš, ale pak dodal: "No, to by bylo možná trochu přehnané, ale žere to smažené brambůrky."
"A co lidi?"
"Jo a lidi. Asi patnáct, co si zatím pamatuju."
"Byli dobří, nebo zlí?"
"Řekl bych, že akorát mrtví. Jo taky ti to pere. Strčíš do toho šaty a vytáhneš je vypraný a vyžehlený."
"A jsou na nich krvavé skvrny?"
"Víš, to je další taková srandovní věc," rozzářil se Mrakoplaš. "Nejsou."
"To se ti zdá legrační?" zeptala se Conina a nespouštěla ze Zavazadla oči.
"Jo, protože - ale tomu nebudeš věřit - vevnitř je pořád stejné, říkali mi, že prý je uvnitř to…, mnohoprostorové, takže -"
"Jak se to chová k ženám?"
"Ono není vybíravý. Vloni snědlo knihu zaklínadel. Tři dni bylo nevrlý a pak ji zase vyplivlo."
"To je strašné," řekla Conina a ustoupila.
"To jo," souhlasil Mrakoplaš, "fakt to bylo hrozný."
"Já myslím ten způsob, jak se na mě dívá!"
"V tom je ale zase moc dobrý, co?"
Musíme se vydat na cestu do Klače, ozval se hlas z krabice. Jedna z těch lodí támhle by nám stačila. Ovládněte ji.
Mrakoplaš se zadíval na temné, mlhou rozmazané obrysy v přístavu, nad kterými se tyčil celý les stožárů a ráhen. Tu a tam se ze tmy nořilo malé poziční světlo, podobné zbloudilé světlušce.
"To se nedá neposlechnout, co?" zašeptala Conina.
"Pokouším se," odpověděl jí také šeptem Mrakoplaš a na čele mu vyrazily kapičky potu.
Tak na palubu pobízel klobouk. Mrakoplašovy nohy se pohnuly proti jeho vůli.
"Proč mi to děláte?" zaúpěl.
Protože si nemůžu vybírat. Věř mi, že kdybych mohl najít mága osmé úrovně, byl bych to udělal. Nikdo mě nesmí nosit!
"Proč ne? Vždyť jste arcikancléřský klobouk?"
A mnou promlouvají všichni bývalí arcikancléři. Já jsem Univerzita. Magická tradice. Jsem symbolem magie, která je pod kontrolou lidí, a nedovolím, aby mě nosil supermág. Už žádní další supermágové! Na to, aby tady otevřeli nový Magický prazdroj, je už Zeměplocha příliš opotřebovaná!
Conina zakašlala.
"Rozumíš tomu?" zeptala se opatrně.
"Já tomu zčásti rozumím, ale nevěřím tomu," zavrtěl hlavou Mrakoplaš. Nohy mu nehybně spočívaly na kamenech dláždění.
Nazvali mě šaškovskou čepicí! Hlas ztěžkl jízlivostí. Tlustí mágové, kteří zrazují a popírají všechno, proč byla Univerzita vybudována, a oni mě budou nazývat šaškovskou čepicí! Mrakoplaši, já ti poroučím. A vás, madam, žádám. Služte mi věrně a já vám splním i ta nejtajnější přáni.
"Jak mně chcete splnit moje nejtajnější přání, když se svět blíží k záhubě?"
Zdálo se, že se klobouk nad její otázkou zamyslel. Hm, a nemáte náhodou nějaké tajné přání, na které byste potřebovala jen pár minut?
"Koukněte a jak vlastně chcete provozovat magii? Vždyť jste jenom -" Mrakoplašův hlas se pomalu vytratil.
Já jsem magie. Pravá magie. Kromě toho uvědom si, ze každý, koho celá tisíciletí nosil výkvět magických hlav, taky něco pochytil. Ale teď musíme prchat.
Důstojně, rozumíš!
Mrakoplaš vrhl na Coninu mnohovýznamný pohled, ale ta jen pokrčila rameny.
"Mě se neptej," ušklíbla se. "To už zase vypadá jako začátek nějakého divokého dobrodružství. Asi je to můj osud a nikdy se ho nezbavím. Tady máš tu svou genetiku."*
"Ale já se v dobrodružstvích vůbec nevyznám! Věřte mi, já už jich pár zažil!" lkal Mrakoplaš.
Výborně, máš tedy zkušenost, prohlásil klobouk.
"Ne, ne! Nic takového!" Mrakoplaš rozčileně mával rukama. "Jsem hroznej zbabělec a vždycky uteču! Nebezpečí mi už hledělo do obličeje aspoň stokrát!"
Já ale nechci, abyste se vystavovali nebezpečí.
"Výborně!"
Já naopak chci, abyste se nebezpečí vyhýbali.
Mrakoplašovi poklesla ramena. "Ale proč já?" zasténal.
Pro dobro Univerzity. Pro čest mágstva. Pro bezpečí světa. Pro klid vlastního srdce a svědomí. A taky proto, že jestli mě neposlechnete, zmrazím vás zaživa!
Mrakoplaš si vydechl a v tom vzdechu téměř zazněla úleva. Nebyl zvyklý na úplatky, lichocení, odměny nebo na to, že by někdo útočil na lepší stránky jeho povahy. Ale výhrůžky, to bylo něco jiného, to byli jeho dobří známí. Jak mu někdo začal vyhrožovat, věděl Mrakoplaš okamžitě, kde je jeho místo.

Slunce shlíželo na slavnostní ráno Dne malých bohů jako špatně usmažené vejce. Mlha se plížila Ankh-Morporkem jako pramínky zlata a stříbra - vlhká, vlahá a tichá. Odněkud z plání zaznívalo vzdálené dunění jarní bouře. Zdálo se, že je tepleji, než by mělo být.
Mágové většinou spí dlouho. Tohoto rána však mnozí z nich vstali časně a bezcílně se potulovali chodbami Univerzity. Cítili ve vzduchu změnu.
Univerzita se plnila magií.
Jistě, ona bývala stejně vždycky plná magie, ale byla to taková ta stará, pohodlná magie, stejně nebezpečná a vzrušující jako pár domácích pantofli. Jenže tou starou matérií teď začala prosakovat nová magie, ostrá a vibrující, zářivá a chladná jako světlo komety. Prolínala kameny a praskala na ostrých hranách jako statická elektřina na nylonovém koberci stvoření. Bzučela a syčela. Kroutila mágům vousy a mačkala proudy oktarínové záře ze špiček prstů, které už téměř tři desetiletí nevykouzlily nic než trochu světla na cestu z hostince. Jak popsat ten jev klidně a bez emocí? Pro většinu mágů to bylo, jako když se starý muž setká s překrásnou mladou ženou a se směsí hrůzy a nadšení zjistí, že tělo je stejně ochotné jako jeho duch.
A chodbami a síněmi Univerzity se neslo jediné slovo: Magický prazdroj!
Několik mágů se tajně pokusilo provést zaklínadla, která nebyli schopni ovládnout celé roky, a s úžasem pozorovali, jak se jim bezchybně daří. Nejprve stydlivě a opatrně, pak s rostoucí sebedůvěrou a nakonec s pokřikem a výskotem po sobě začali vrhat ohnivé koule, vytahovali z klobouků holubičky a králíky a nechávali spršky pestrobarevných konfet snášet se ze vzduchu.
Magický prazdroj! Jeden nebo dva mágové, důstojní muži, kteří v životě neudělali nic horšího, než že zhltli sem tam nějakou tu živou ústřici, se vyzbrojili neviditelností a honili po chodbách mladé služebné a pokojské.
Magický prazdroj! Někteří z těch romantičtějších zkusili prastará létací kouzla a teď se trochu nejistě potulovali pod stropy chodeb a hal. Magický prazdroj!
Jediný knihovník se nepřipojil k té bláznivé magické hostině. Nějakou chvíli celé to šílenství pozoroval s ohrnutými rty a pak se znechuceně vydal nazpět do své knihovny. Cestou nesouhlasně klepal klouby rukou o zem, a kdyby mu někdo věnoval pozornost, zjistil by, že knihovník vešel dovnitř a nejenže zamkl, ale zastrčil dokonce i závoru.
V knihovně bylo hrobové ticho. Knihy už se uklidnily. Už propluly strachem a ocitly se v tichých vodách nekonečné hrůzy. Krčily se teď ve svých policích jako stáda zhypnotizovaných králíků.
Dlouhá chlupatá paže se natáhla a sevřela Křesadlův souhrnný lexikon mažije s předpisy pro zasvěcené dřív, než stačil zalézt hluboko do regálu. Knihovník svazek několikrát pohladil, aby ho uklidnil, a pak ho otevřel pod písmenem "S". Uhladil roztřesený list a rohovitým nehtem se rozjel po sloupci hesel, až se zastavil u hesla:

supermažik, m. (mytologické). Proto-mažik, člověk - otvor vchodový, jehož prostřednictvím nová mažije do světa vstupovati může. Tento mažik není jest omezen možnostmi hmotného těla svého, ni Sudbou, ni Smrtí. Psáno, že v praúsvitu lidstva jsou žili supermažici, ale časy ty už dávno pryč jsou a dobře tomu tak, protože supermažie není jest pro stvoření lidská mužská, anóbrž návrat její byl by příčinou světa zničení… Kdyby jest Stvořitel měl sobě v úmyslu lidské bytosti jako bohy míti, stvořil by je s křídly. VIZ TÉŽ: Jakokalypsa, Legenda o ledových obrech a Odpolední čaj bohů.

Knihovník si pozorně přečetl ještě odkazy, vrátil se k prvnímu heslu a dlouhou dobu na ně hlubokýma temnýma očima zíral. Pak opatrně zasunul knihu na její místo, vplížil se pod svůj stůl a přetáhl si přes hlavu pokrývku.
Zato Pozinkl s Mykadlem, kteří stáli na pěvecké galerii Velké síně, pozorovali všechen ten zmatek s úplně jinými pocity.
Jak tam tak stáli, těsně bok po boku, vypadali jako grafické znázornění čísla 10.
"Co se děje?" prohlásil Pozinkl. Prožil bezesnou noc a příliš mu to nemyslelo.
"Univerzitu zaplňuje magie," odpověděl mu Mykadlo. "Tak funguje Magický prazdroj. Supermág je vlastně pramen, kterým přitéká magie. Skutečná magie, hochu. Ne ten starý unavený materiál, se kterým jsme museli vystačit posledních pár století. Tohle je úsvit to…, toho…"
"Nového úsvitu?"
"Přesně. Doba zázraků, doba…, toho…"
"Anus mirabilis?"*
Mykadlo se zamračil. "Něco takového, řekl bych. Vidím, že umíte vždy najít to správné slovo, to je skvělé."
"Díky, bratře."
Zdálo se, že si starší mág této důvěrnosti nevšiml. Místo toho se otočil, opřel se o vyřezávané zábradlí a pozoroval dění dole. Ruce mu automaticky zašmátraly v kapsách, aby vytáhly papírky a váček s tabákem, ale pak se najednou zastavily. Mykadlo se ušklíbl a lusknul prsty. V ústech se mu objevila zapálená cigareta.
"Nepodařilo se mi to už celé roky," prohlásil spokojeně. "Vidím velké změny, kamaráde. Oni si to ještě neuvědomili, ale to je konec řádů a úrovní. To byl vlastně jen takový nouzový přídělový systém. Už je nebudeme potřebovat. Kde je ten kluk?"
"Pořád ještě spí-" začal Pozinkl.
"Jsem tady," ozval se Peníz.
Stál v lomeném vchodu do obytných prostor starších mágů a v ruce držel svou oktironovou hůl, která byla skoro dvakrát tak vysoká jako on. Po černém kovovém povrchu přebíhaly tenoučké pramínky žlutého ohně. Hůl sama byla tak temná, že vypadala jako štěrbina do jiného vesmíru.
Pozinkl cítil, jak se mu do hlavy zavrtávají zlatavé oči, a měl pocit, že se mu před tím pohledem na temeni lebky odvíjejí i ty nejtajnější myšlenky.
"Aha," prohlásil tónem, který měl být veselý a přátelský, ale který ve skutečnosti zazněl jako přiškrcené zachřestění kostí. Po takovém začátku mohl své další příspěvky jen pokazit a taky to udělal. "Vidím, že jsi už, ehm, konečně vstal."
"Drahý hochu," rozzářil se Mykadlo.
Peníz mu věnoval dlouhý mrazivý pohled.
"Tebe jsem viděl včera večer. Jsi mocný?"
"Jenom trochu," odpověděl spěšně Mykadlo, když si připomněl chlapcův sklon zacházet s magií jako s Člověče, nezlob se. "Ale jistě ne tak mocný jako ty."
"Takže budu jmenován arcikancléřem, jak je předpovězeno mým osudem?"
"Samozřejmě!" pokyvoval Mykadlo hlavou. "O tom není pochyb. Mohl bych se podívat na tvou hůl? Je velmi zajímavě vyzdobena -"
Natáhl buclatou ruku.
Tohle byl v každém případě přinejmenším neodpustitelný prohřešek proti etiketě. Žádného mága by ani ve snu nenapadlo dotknout se cizí hole bez výslovného souhlasu jejího majitele. Jenže pořád ještě existuje mnoho lidí, kteří nepovažují děti za rovnoprávné členy lidské společnosti a myslí si, že se k nim nemusí chovat podle základních pravidel mezilidských styků a společenských zvyklostí.
Mykadlovy prsty se sevřely kolem hole.
Ozval se zvuk, který Pozinkl spíš vycítil, než zaslechl. Mykadlo proletěl celým dlouhým ochozem a na jeho konci narazil do zdi se zvukem pytle sádla, který spadl z výšky na dláždění.
"Tohle nedělej," řekl Peníz. Pootočil hlavu a jeho pohled proletěl Pozinklem, jehož obličej měl najednou výrazně nezdravou barvu. "Pomoz mu na nohy. Myslím, že mu celkem nic nebude."
Kvestor se rozběhl ochozem a sehnul se k Mykadlovi. Tlouštík přerývaně dýchal a zdálo se, že každým okamžikem omdlí. Pozinkl ho několikrát popleskal po ruce a Mykadlo otevřel jedno oko.
"Viděl jste, co se stalo?" zašeptal.
"Nejsem si tak docela jistý. Ehm. Co se stalo?" sykl Pozinkl.
"Kousla mě."
"Příště, až se dotkneš mé hole," prohlásil Peníz vážným tónem, "zemřeš. Rozumíš?"
Mykadlo zvedl hlavu opatrně a jen maličko nad zem pro případ, že by mu z ní opadávaly kousky.
"Dokonale," odpověděl.
"A teď bych si rád prohlédl Univerzitu," pokračoval chlapec. "Tolik jsem toho o ní slyšel…"
Pozinkl pomohl Mykadlovi na nejisté nohy, podepřel ho a oba se mírným poklusem vydali chlapci v patách.
"Nikdy na tu tyč nesahejte," zamumlal v chůzi Mykadlo.
"Dám si dobrý pozor, ehm, abych to neudělal," odpověděl Pozinkl odhodlaně. "Jaké to bylo?"
"Kousla vás někdy zmije?"
"Nekousla."
"V tom případě naprosto přesně pochopíte, jaké to bylo."
"Cože?"
"Nebylo to totiž ani trochu jako hadí kousnutí."
Pospíchali za malou odhodlanou postavičkou. Peníz sestoupil po schodišti a zamířil ke zničeným dveřím Velké síně.
Pozinkl, který chtěl udělat co nejlepší dojem, chlapce o něco předběhl a zastavil se u vchodu.
"Tohle je Velká síň," řekl. Peníz k němu otočil zlatý pohled a mág cítil, jak mu vysychá v ústech. "Říká se jí tak, protože je to síň, víš? A hrozně veliká."
Zoufale polkl. "Je to Velká síň," vypravil ze sebe a cítil, jak se zbytky jeho soustředění pod tím zlatým pohledem mění v popel a dým. "Obrovská velká síň, a proto se jí říká -"
"Co je to za lidi?" zeptal se Peníz a ukázal holí. Shromáždění mágové, kteří se obrátili ke dveřím a pozorovali vcházející, rychle uskakovali na všechny strany, jako by na ně namířil plamenomet.
Pozinkl sledoval směr chlapcova pohledu. Peníz ukazoval na obrazy a sochy předchozích arcikancléřů, které zdobily stěny a výklenky. S plnovousy a špičatými klobouky, v rukou napůl rozvinuté pergamenové svitky nebo tajemné astrologické instrumenty, zíraly portréty ze svých míst pohledy plnými vlastní důležitosti nebo snad zoufalství nad vleklou zácpou.
"Z těch stěn," prohlásil pateticky Mykadlo, "na tebe hledí dvě stě nejlepších mágů světa."
"Nezajímají mě," řekl Peníz a z vrcholu jeho tyče vyšlehla oktarínová záře. Arcikancléři zmizeli.
"A okna jsou hrozně malá -"
"A strop tak vysoký -"
"Všechno je tak staré -"
Většina mágů zalehla na místech, kde právě stáli, protože hůl syčela, prskala a dštila oktarínové blesky. Pozinkl si stáhl klobouk přes oči a zalezl pod nejbližší stůl, kde se kolem něj zmítala sama základní hmota Univerzity. Praštělo dřevo, sténal kámen.
"Něco mu poklepalo na temeno hlavy. Zoufale zaječel.
"Přestaňte!" snažil se Mykadlo přehlušit strašlivý hluk. "Nasaďte si pořádně klobouk a chovejte se alespoň trochu důstojně!"
"A proč jste potom pod tím stolem vy?"
"Musíme se chopit příležitosti!"
"Jak? Jako jste se chopil té hole?"
"Za mnou!"
Pozinkl se vynořil v jasném, strašlivě jasném novém světě.
Pryč byly hrubé kamenné zdi. Pryč byly temné trámy vysokého stropu, kde nacházely útočiště sovy. Pryč byla dlážděná podlaha, jejíž černobílé dlaždice byly sestaveny do vzoru, nad nímž přecházel zrak.
Pryč byla i malá, vysoko posazená okna se svou patinou mnohaleté mastnoty. Poprvé, co byla Univerzita Univerzitou, proudilo do Velké síně plnými proudy slunce.
Mágové zírali s otevřenými ústy jeden na druhého a to, co viděli, vůbec nebylo to, co si vždycky mysleli, že vidí. Nemilosrdné paprsky přeměnily bohaté zlaté ozdoby v zaprášenou krajku, předvedly nádherné tkaniny jako špinavý a ošoupaný samet, změnily důstojné sněhobílé plnovousy v nečesané, zanedbané brady plné zažloutlých nikotinových skvrn a zář nádherných diamantů vybledla v matný lesk dost podřadných ankhínů. Nové světlo zkoumalo, odhalovalo a zahánělo všechny tak přívětivé stíny.
A Pozinkl musel připustit, že to, co zbývalo, přílišnou důvěru nebudilo. Najednou si začal velmi vtíravě uvědomovat, že pod svým rouchem, pod tím potrhaným, silně vybledlým rouchem - jak ho ještě ke všemu napadlo -, pod rouchem děravým v místech, kde se k němu dostaly myši, má na nohou stále ještě domácí pantofle.
Síň teď byla celá ze skla. Co nebylo ze skla, bylo z mramoru. Bylo to tak úžasné, že se Pozinkl cítil nehodným.
Obrátil se k Mykadlovi a zjistil, že starší mág zírá na Peníze rozzářenýma očima.
Většina z ostatních mágů měla na tváři úplně stejný výraz. Kdyby na mágy neudělala dojem ukázka magické síly, nebyli by to mágové, a tohle byla síla nad všechno pomyšlení. Hůl na ně udělala stejný dojem jako zaklínačova rákosová píšťalka na klubko kober.
Mykadlo se natáhl, aby chlapce poklepal po rameni, ale v poslední chvíli si to rozmyslel.
"Úžasné," řekl místo toho.
Obrátil se ke shromážděným mágům a pozvedl ruce. "Bratři!" zvolal. "Máme mezi sebou mága nesmírné síly!"
Pozinkl ho zatahal za róbu.
"Málem vás zabil," zasyčel. Mykadlo ho ignoroval.
"A já navrhuji -" Mykadlo polkl, "-já ho navrhuji na místo arcikancléře."
Rozhostilo se krátké ticho a pak se síní rozlehla současně bouře jásotu a nesouhlasných výkřiků. V zadních řadách se začalo několik mágů prát. Ti v předních řadách už své nesouhlasné mínění projevovali mnohem opatrněji. Ti totiž viděli úsměv na Penízově tváři. Byl jasný a chladný, jako úsměv na tváři měsíce.
Dav se náhle rozvlnil a do jeho čela si probojoval cestu jakýsi postarší mág.
Pozinkl poznal Kebaba Zovce, mága sedmé úrovně, který přednášel tradici. Obstarožní mág byl rudý zlostí, s výjimkou těch míst v obličeji, která mu zbělela vztekem. Když promluvil, jeho slova svištěla vzduchem jako nože, strohá jako ořezaný strom a tvrdá jako lodní suchary.
"Zešíleli jste?" prohlásil. "Nikdo jiný než mág osmé úrovně se nemůže stát arcikancléřem! A musí být zvolen sborem ostatních starších mágů na výročním shromáždění (pod milostivým vedením bohů, samozřejmě). Tak praví tradice! (Už sám ten váš nápad je absurdní!)"
Zovce studoval tradice magie dlouhé roky, a protože magie má vždy snahu proudit oběma směry, zanechala stopy i na obstarožním mágovi. Vypadal křehce jako sýrová tyčinka, ale z nějakého nepochopitelného důvodu mu suchopárnost jeho vědy dala schopnost vystupovat jako varovný vykřičník.
Stál, třásl se rozhořčením a najednou si uvědomil, že stojí úplně sám. Přesněji řečeno byl středem neustále se rozšiřujícího kruhu prázdné podlahy, vyklízené mágy, z nichž každý by byl přísahal, že ho dnes vidí poprvé v životě.
Peníz pozvedl hůl.
Kebab Zovce pozvedl káravý prst.
"Mě nezastrašíte, mladý muži," vyštěkl. "Možná že jste nadaný, ale sám magický talent nestačí. Velký mág musí mít ještě jiné kvality. Tak například musí umět základy administrativy, musí být moudrý a taky-"
Peníz sklonil hůl.
"Tradice zavazuje všechny mágy, že?" zeptal se.
"Bez výjimky! Vznikla a čerpáme ji z -"
"Ale já nejsem mág, pane Zovce."
Mág zaváhal. "Aha," zabručel a znejistěl. "Na tom něco je."
"Dobře si však uvědomuju, že i já potřebuju moudrost, prozíravost a dobrou radu a budu poctěn, když mi právě vy ukážete jasnou cestu k těmto nedocenitelným pokladům. Tak například, řekněte mi, proč mágové nevládnou světu?"
"Prosím?"
"Je to velmi jednoduchá otázka. V téhle místnosti je -" Penízovy rty se kratičce pohnuly "- Čtyři sta sedmdesát dva mágů, těch nejzkušenějších v magickém řemesle. A přesto jediné, čemu vládnete, je těch pár akrů pokrytých napůl rozpadlou architekturou. Proč?"
Ti nejstarší mezi mágy si vyměnili vědoucí pohledy.
"Může se to tak zdát," promluvil nakonec Zovee, "ale, mé dítě, my ovládáme říše, které jsou mimo dosah sil času." Oči mu zaplály. "Magie dokáže přenést vědomí zasvěceného do niterné krajiny velkých arkán -"
"Ano, ano," přikývl netrpělivě Peníz. "Ale přesto má vaše Univerzita kolem svých pozemků mohutné hradby. Proč?"
Mykadlo si olízl vyschlé rty. Bylo to neuvěřitelné. Ten chlapec vyslovoval nahlas jeho, Mykadlovy, myšlenky.
"Hašteříte se mezi sebou o moc," pokračoval Peníz sladkým hlasem, "ale řekněte mi, jaký rozdíl vidí městský metař, nebo třeba průměrný obchodník, mezi mágem vysoké úrovně a obyčejným iluzionistou?"
Zovce na něj zíral v naprostém a ochromeném úžasu.
"Ale dítě, to je přece jasné i tomu nejposlednějšímu občanovi," řekl nakonec. "Přece naše róby a odznaky a -"
"Aha," pokýval Peníz hlavou. "Róby a ozdoby a tak. Samozřejmě."
Síň naplnilo krátké, těžké a zamyšlené ticho.
"Tak se mi zdá," začal Peníz po chvíli, "že mágové vládnou jen mágům. A kdo ve skutečnosti vládne světu tam za zdí?"
"Co se města týká, je to Patricij, lord Vetinari," odpověděl mu opatrně Mykadlo.
"A je to vládce dobrý a spravedlivý?"
Nad tím se Mykadlo zamyslel. Říkalo se totiž, že Patricijova informační síť je dokonalá. "Řekl bych," začal zeširoka, "že je zlý a nespravedlivý, ale naprosto nestranný. Je zlý a nespravedlivý ke každému bez rozdílu a nikomu nedává přednost."
"A vy jste s tím spokojeni?" zeptal se Peníz.
Mykadlo se snažil za každou cenu vyhnout Zovcovu pohledu.
"Tady nejde o to, s čím jsme nebo nejsme spokojeni," připustil. "Myslím, že jsme o tom nijak zvlášť nepřemýšleli. Pravý úkol mágů spočívá v tom -"
"Ty vážně tvrdíš, že moudří jsou ochotni strádat pod takovou vládou?"
Mykadlo zabručel. "Samozřejmě že ne! Nebuď blázen! My to prostě trpíme. V tom je právě ta moudrost, ale to zjistíš, teprve až vyrosteš, je to způsob, jak zhodnotit svůj čas -"
"A kde je ten Patricij? Rád bych ho viděl!"
"To se dá samozřejmě zařídit," usmál se Mykadlo. "Patricij vždycky nesmírně ochotně přijímal velké mágy, rád s nimi rozmlouvá a -"
"Teď přijmu já jeho," prohlásil Peníz. "Musí se naučit, že mágové už zhodnocovali svůj čas příliš dlouho. Ustupte, prosím!"
Pak napřáhl hůl.

Dočasný vládce rozbujelého města Ankh-Morporku seděl v pohodlném křesle u paty schodiště vedoucího k trůnu a pokoušel se najít alespoň stopu zajímavosti v nudných hlášeních svých stopařů a vyzvědačů. Trůn byl prázdný víc než dva tisíce let, od okamžiku, kdy zemřel poslední z dlouhé linie ankhských králů. Legendy pravily, že přijde čas, kdy město bude mít opět svého krále, a pokračovaly rozličnými popisy magických mečů, mateřských znamínek velikosti mexického dolaru a dalšího haraburdí, jak to už legendy v takových případech dělávají.
Už dlouho se považovalo v Ankh-Morporku za největší umění zůstat naživu alespoň pět minut po tom, co se u vás našel kouzelný meč nebo znamínko velikosti mexického dolaru. Bylo to tím, že posledních dvacet století vládly městu rodiny největších obchodníků Ankhu a ty byly ochotny vzdát se vlády asi tak, jako je ochotno klíště opustit psa, bez kterého by pošlo hladem.
Momentální Patricij, hlava výjimečně bohaté a mocné rodiny Vetinari, byl hubený, vysoký a na první pohled stejně chladnokrevný jako mrtvý tučňák. Stačil jediný pohled, abyste věděli, že je to člověk, který si chová bílou angorskou kočku a bude ji něžně hladit, zatímco odsuzuje lidi k smrti v nádrži s piraňami. Možná že byste si na základě zdravého úsudku ještě troufli odhadnout, že má pravděpodobně sbírku vzácného čajového porcelánu a často stává v zadumání nad některým zvláště cenným kusem, zatímco se z dáli, z hloubi jeho mučíren, linou strašlivé výkřiky. Je možné, že byste do jeho slovníku zařadili slovo "delikátní" a při popisu zmínili tenké rty. Vypadal prostě jako člověk, před kterým stačí mrknout a on si to poznačí do kalendáře.
Ani jedna z těch věcí v tomto případě nebyla pravda, i když Patricij měl neuvěřitelně starého ostrosrstého teriéra jménem Hafal, který odporně páchl a sípal na lidi. Říkalo se, že je to jediný živý tvor na celém světě, na kterém Patricijovi skutečně záleží. Občas samozřejmě dal někoho strašlivě umučit, ale to se považovalo za absolutně normální jednání svrchovaného vládce a bylo všeobecně schvalováno převážnou většinou obyvatel města.* Občané Ankhu jsou v podstatě praktické povahy, a proto cítili, že Patricijova vyhláška, kterou zakazuje veškerá pouliční divadelní a pantomimická představení, má své opodstatnění. Neděsil je bouří hrůzovlády, jen občas na ně pustil nějaký ten deštíček.
Patricij si vzdechl a odložil poslední zprávu na hromadu vedle křesla.
Když byl malý chlapec, viděl kdysi na trhu žongléra, který dokázal udržet ve vzduchu několik roztočených talířů najednou. Kdyby to ten člověk dokázal se stovkou talířů, pomyslel si lord Vetinari, mohl by vstoupit do začátečnického kurzu pro vládce Ankh-Morporku, města, které bylo občas přirovnáváno k rozkopnutému termitišti.
Podíval se z okna na vzdálený sloup Věže umění, středu Neviditelné univerzity, a napadlo ho, kdy už konečně ti přihlouplí únavní dědulové vymyslí nějaký lepší způsob, jak třídit a zakládat písemnosti. Samozřejmě nikdy. Člověk nemohl čekat, že by mág pochopil něco tak jednoduchého, jako jsou základní potřeby tajné policie.
Znovu si povzdechl a vzal do ruky papír, na kterém byl zápis toho, co šeptal představený cechu zlodějů o půlnoci svému zástupci ve zvukotěsné místnosti ukryté za tajnou přepážkou jeho pracovny v budově vedení cechu a…
Najednou byl ve Velké sí…
Nebyl ve Velké síni Neviditelné univerzity, kde zažil několik nekonečných večeří, ale kolem stálo množství mágů a byli…
…jiní.
Stejně jako Smrť, kterého podle některých méně šťastných občanů důvěrně připomínal, se Patricij nikdy nerozzlobil, pokud si věc pořádně nepromyslel. Ale někdy myslel až neuvěřitelně rychle.
Rozhlédl se po shromážděných mázích, ale bylo na nich něco, co mu zadrhlo vzteklá slova v hrdle. Vypadali totiž jako stádo ovcí, které těsně po tom, kdy zaslechly, že "v jednotě je síla", našly vlka lapeného do pasti.
V jejich očích bylo něco podivného.
"Co má znamenat tohle -" nakonec zaváhal a dokončil, "- přinejmenším nečekané překvapení? A, nějaké šibalství u příležitosti Dne malých bohů, co?"
Jeho oči se najednou setkaly s pohledem malého chlapce, který v ruce držel dlouhou kovovou hůl. Chlapec měl na tváři ten nejpodivnější úsměv, jaký kdy Patricij viděl.
Mykadlo zakašlal.
"Můj pane," začal.
"Tak ven s tím, člověče," vyjel na něj lord Vetinari.
Mykadlo byl na vážkách, ale Patricijův tón byl právě o ten pověstný chlup pohrdlivější, než bylo zdrávo. Klouby ruky, kterou mág svíral svou hůl, zbělely.
"Jsem mág osmé úrovně," prohlásil tiše, "a vy se mnou nebudete mluvit tímhle tónem."
"Dobře řečeno," přikývl Peníz.
"Odveďte ho do žaláře," řekl Mykadlo.
"Vždyť žádný žalář nemáme," upozornil ho Pozinkl. "Tohle je Univerzita."
"Tak ho odveďte do vinného sklepa," odsekl Mykadlo. "A když už tam budete, udělejte tam nějaký žalář."
"Uvědomujete si alespoň trochu, co vlastně děláte?" rozhlížel se Patricij. "Žádám vás, abyste mi okamžitě vysvětlili, co to má -"
"Vy tady vůbec nemáte co žádat," řekl Mykadlo. "A pokud opravdu chcete vědět, co to znamená, tak to, že od této chvíle budou vládnout mágové, jak bylo předurčeno. A teď ho odveďte -"
"Vy? Vládnout Ankh-Morporku? Mágové, kteří nejsou schopni pořádně vládnout ani sami sobě?"
"Ano!" Mykadlo si uvědomoval, že tohle sice není poslední model vtipné odpovědi, ale jeho mysl se spíš zabývala skutečností, že pes Hafal, který byl teleportován se svým pánem, se belhá po podlaze a krátkozrace obhlíží boty přítomných mágů.
"Pak ovšem dají všichni opravdu moudří lidé přednost klidnému bezpečí hladomorny," ušklíbl se Patricij. "A teď skončete tohle hloupé představení, vraťte mě nazpět do mého paláce a dál už o tom nebudeme mluvit. Konečně, pravděpodobně ani nebudete mít příležitost."
Hafal přestal očichávat Mykadlovy boty a odklusal směrem k Penízovi. Cestou za sebou trousil chlupy.
"Tahle pantomima už trvá příliš dlouho," prohlásil Patricij. "Teď už toho ale začínám mít opravdu -"
Hafal zavyl. Byl to silný, děsivý zvuk, který rozechvěl v dědičném podvědomí většiny přítomných hluboko zasutou strunu a naplnil je touhou vyšplhat co nejrychleji na nejbližší strom. Připomínal dlouhé šedé stíny, které lovily v temných pralesích na úsvitu lidstva. Bylo neuvěřitelné, že v tak malém zvířeti může být ukryto tolik hrozby a všechna že bude mířit na hůl v Penízově ruce.
Patricij vykročil kupředu, aby psa zvedl, Mykadlo pozvedl ruku a vyslal napříč místností syčící modrooranžový blesk.
Patricij zmizel. Na místě, kde ještě před okamžikem stál, teď zmateně pomrkávala malá žlutá ještěrka a rozhlížela se hloupě zlým pohledem všech plazů.
Mykadlo se užasle podíval na své prsty, jako by je viděl poprvé.
"No prosím," zašeptal chraptivě.
Mágové zírali na zlobně supící ještěrku a pak zvedli zraky k městu, které zářilo v paprscích ranního slunce. Tam venku byla rada starších, městské stráže, cech zlodějů, cech obchodníků, kněží… a ani jeden z nich netuší, co jim visí nad hlavou. 

* * *

Už to začalo, ozval se klobouk ze své krabice ležící na palubě.
"Co začalo?" zeptal se Mrakoplaš.
Vláda Magického prazdroje.
Mrakoplaš se zatvářil neurčitě.
"A to je dobře?"
Pochopil jsi vůbec někdy něco z toho, co ti lidé vykládají?
Tady se Mrakoplaš cítil na jistější půdě. "Ne," prohlásil. "Ne vždycky. Ne v poslední době. Ne často."
"A víš určitě," zeptala se Conina, "že jsi mág?"
"Tak to je jediná věc, kterou jsem si byl vždycky absolutně jistý," odpověděl s přesvědčením v hlase.
"Zvláštní."
Mrakoplaš seděl na Zavazadle a to stálo na sluncem zalité palubě Mořského valčíku, který mírumilovně plul po hladině Kruhového moře. Všude kolem prováděli námořníci něco, o čem byl přesvědčen, že jsou důležité námořní úkony, a on jen doufal, že je provádějí dobře, protože druhá věc, kterou nenáviděl ze všeho nejvíc hned po výškách, byly hloubky.
"Vypadáš nějak ustaraně," naklonila se k němu Conina, která mu stříhala vlasy. Mrakoplaš, jemuž kolem hlavy svištěly čepele nůžek, se snažil zmenšit hlavu na minimum.
"To bude tím, že jsem ustaraný," odpověděl.
"Co je to ta Jakokalypsa?"
Mrakoplaš se zamyslel. "No," začal potom váhavě, "to je konec světa. Tak nějak, asi."
"Asi? Tak nějak konec světa? Tím chceš říct, že to není jisté? Jako že se rozhlídneme a budeme se lidí ptát ,promiňte, ale neslyšel jste něco'?"
"Víš, ono je to tím, že se dosud ani dva věštci neshodli na tom, kdy se to stane a jak to bude vypadat. Objevila se celá řada mlhavých proroctví. A některá z nich byla pěkně praštěná. Nakonec to nazvali Jakokalypsa." Zatvářil se pobaveně. "Je to taková padělaná Apokalypsa. Taková slovní hříčka, víš?"
"Nic moc."
"No jo. Taky bych řekl."*
Conininy nůžky rychle zacvakaly.
"Zdálo se mi, že je kapitán docela rád, že nás má na palubě," pokračovala v řeči.
"Asi si myslí, že má štěstí, protože má na lodi mága," ušklíbl se Mrakoplaš. "To má smůlu."
"Spousta lidí tomu věří," přikývla.
"No jo, to může být štěstí pro ty ostatní, ale ne pro mě. Já neumím plavat."
"Cože? Neuplaveš ani kousek?"
Mrakoplaš zaváhal a opatrně si pohrával s hvězdou na svém klobouku.
"Jak je tady hluboko? Asi?"
"Řekla bych že tak dvanáct sáhů."
"Takže bych asi uplaval dvanáct sáhů, nebo kolik jich tam je."
"Přestaň se tak klepat," vyštěkla na něj Conina, "málem jsem ti ustřihla hlavu!" Podívala se na kolemjdoucího námořníka a zamávala nůžkami.
"Co je, nikdy jsi neviděl stříhat chlapa?"
Odněkud z lanoví se ozvala poznámka, která vyvolala salvu oplzlého smíchu v okolí brámové čnělky, pokud to ovšem nebyla zadní vratiplachta.
"Budu dělat, že jsem to neslyšela," zavrčela Conina a máchla hřebenem, čímž srazila na palubu bezpočet malých, prakticky neškodných tvorečků.
"Au!"
"Podívej, raději mlč!"
"To se ti řekne, ale není lehké mlčet, když víš, kdo ti kolem hlavy mává nabroušenou ocelí!"
A tak ubíhalo ráno. Malé vlnky šplouchaly, v lanoví zněl vítr a Mrakoplašovi vznikal na hlavě dokonalý plastický sestřih. On sám musel připustit, když se podíval do zrcadla, že jeho hlava doznala viditelného zlepšení.
Kapitán jí sdělil, že loď míří do města Al Kali na středovém pobřeží Klače.
"Vypadá jako Ankh, akorát místo bahna je tam písek," prohlásil Mrakoplaš a vyklonil se přes zábradlí. "Ale mají tam skvělý trh s otroky."
"Otroctví je nemorální," vskočila mu Conina do řeči pevným hlasem.
"Fakt? No tohle!"
"Chceš, abych ti přistřihla taky vousy?" zeptala se Conina s nadějí v hlase.
Pak se zarazila s napřaženými nůžkami a upřela oči k obzoru.
"Jsou nějací námořníci, kteří používají lodě s takovou malou loďkou připevněnou na boku, rudým okem na přídi a trojhrannou plachtou?" zeptala se.
"Slyšel jsem něco o klačských lovcích otroků. Prý jsou to piráti. Ale tohle je velká loď, nevěřím, že by si na ni některý z nich troufnul zaútočit."
"Jeden asi ne," přikývla Conina, která stále ještě upírala zrak do těch nezřetelných míst, kde se nebe stýkalo s mořskou hladinou, "ale kdyby jich bylo pět, tak možná ano."
Mrakoplaš upřel oči stejným směrem jako dívka a pak zvedl hlavu k muži, který hlídkoval ve vraním hnízdě na vrcholku stožáru. Ten zavrtěl hlavou a zachechtal se s jemností ucpaného kanálu. "Ale di, tam přece nemůžeš nic vidět. To mi neříkej."
"Deset mužů v každé lodi," pokračovala Conina zachmuřeně.
"Heleď, sranda je sranda, ale -"
"Mají dlouhé zahnuté meče."
"Kruci, dyť já nevidim ani -"
"- dlouhé a špinavé vlasy jim vlají ve větru -"
"Určitě mají roztřepené konce, že jo," zabručel Mrakoplaš kysele.
"To se pokoušíš vtipkovat?"
"Já?"
"A já jsem tady beze zbraně," dupla si Conina a přeletěla pohledem palubu. "Vsadila bych se, že na celé lodi není jediný slušný meč."
"To nevadí. Třeba si sem jenom zajeli, aby jim někdo narychlo umyl hlavu."
Zatímco se Conina horečnatě přehrabovala ve svém vaku, přesunul se Mrakoplaš opatrně ke kožené krabici s kloboukem a zlehka nadzvedl víko.
"Neviděla tam nic, že ne?"
Jak to mám vědět? Nasaď si mě.
"Cože? Na vlastní hlavu?"
Ach, můj ty bože!
"Já přece nejsem arcikancléř!" bránil se Mrakoplaš. "Tím chci říct, že už jsem slyšel o různejch způsobech, jak někomu zchladit hlavu, ale -"
Potřebuj u použít tvé oči. A teď už si mě nasaď. Na svou hlavu.
"Hm."
Tak mi přece důvěřuj.
Mrakoplaš nemohl neposlechnout. Neochotně si sundal svůj starý a odřený šedý klobouk, lítostivě se podíval na zmrzačenou hvězdu na jeho vrcholu a vytáhl z krabice arcikancléřský klobouk. Byl mnohem těžší, než čekal. Oktaríny kolem dýnka slabě světélkovaly.
Opatrně si klobouk položil na svůj zbrusu nový sestřih. Pevně ho svíral za krempu pro případ, že by se dostavily první mrazivé záchvěvy.
Ve skutečnosti zažil jen pocit neuvěřitelné lehkosti. Pak ucítil, jak chutná moc a nekonečné vědění, ne ve skutečnosti, ale jen tak v náznaku, jakoby na špičce pomyslného jazyka.
Hlavou mu prolétly útržky podivných vzpomínek a nepatřily k těm, které by si kdy do hlavy ukládal. Opatrně je ohmatával, tak jako si člověk jazykem opatrně kontroluje bolavý zub, a najednou tady byli -
Dvě stě mrtvých arcikancléřů, jejichž řada se ztrácela kdesi v temném nedohlednu minulosti, ho jeden za druhým pozorovali nevidoucíma očima. A proto je taková zima, pomyslel si, protože teplo prosakuje do světa mrtvých. Oh, ne…
Když klobouk promluvil, Mrakoplaš viděl, jak se pohnulo dvě stě rtů současně.
Kdo jsi?
Mrakoplaš, opakoval si Mrakoplaš. A ve vnitřních prostorách své hlavy si sám pro sebe tichounce zavolal… pomoc!
Cítil, jak se mu kolena podlamují pod tíhou staletí.
Jaké to asi je, když je člověk mrtvej? pomyslel si.
Smrt není nic jiného než spánek, řekli mrtví mágové.
No jo, ale jaké to je? nedal se odbýt Mrakoplaš.
Až sem ty válečné kánoe připlují, budeš mít skvělou příležitost to zjistit, Mrakoplaši.
S výkřikem hrůzy pozvedl Mrakoplaš ruce vzhůru, a tak si strhl klobouk z hlavy. Zpět do vědomí se mu rychle nahrnuly skutečný obraz a zvuk, ale vzhledem k tomu, že mu těsně u hlavy někdo ze všech sil bušil do poplašného gongu, nebyla to zase taková úleva. Teď už mohl kánoe vidět i on. Prořezávaly vodu s děsivou nehlučností. Ty postavy v černém, které zabíraly pádly, měly ječet a řvát, ne že by pak situace byla méně kritická, ale odpovídalo by to alespoň všeobecným představám. To zlověstné ticho dávalo tušit velmi ošklivé úmysly.
"U bohů," odfrkl si Mrakoplaš, "To bylo strašné. A tohle je ještě horší."
Na palubu se vyrojili námořníci se šavlemi v rukou. Conina poklepala Mrakoplašovi na rameno.
"Pokusí se nás zajmout živé," řekla.
"Ano?" odtušil mdle Mrakoplaš. "Aspoň to."
Pak si vzpomněl ještě na něco, co slyšel o klačských otrokářích, a v krku mu vyschlo.
"Víš, oni totiž…, totiž ty…, oni budou chtít dostat především tebe," vypravil ze sebe. "Slyšel jsem, co dělají s-"
"Myslíš, že bych to měla vědět?" zeptala se Conina. K Mrakoplašově hrůze, jak se zdálo, nenašla žádnou zbraň.
"Uvrhnou tě do serailu!"
Pokrčila rameny. "Mohlo by to se mnou dopadnout hůř."
"Ale to má všude vevnitř špičaté hřeby, a když zavřou dveře-" pokoušel se ještě Mrakoplaš. Kánoe se mezitím přiblížily natolik, že bylo možno rozeznat odhodlané výrazy jejich posádek.
"To není serail, to je železná panna. Copak ty nevíš, co je to serail?"
"Hmm…"
Řekla mu to. Zrudl.
"No, v každém případě mě budou muset nejdřív zajmout," prohlásila Cenina se zábleskem v oku. "Myslím, že jediný, kdo by tady měl mít strach, jsi ty."
"Proč já?"
"Ty jsi jediný, kdo tady má sukni."
"To je přece róba -" zaprotestoval Mrakoplaš popuzeně.
"Róba, šaty, sukně. Modli se, aby poznali, že je v tom nějaký rozdíl."
Mrakoplašovi na rameno dopadla ruka s prsty velikosti banánů, ozdobená prsteny a náramky, a otočila ho čelem vzad. Kapitán, střeďan stavěný podle klasického medvědího vzoru, se na něj usmál. Pod hustým porostem obličeje toho však z úsměvu moc vidět nebylo.
"Ohó!" prohlásil. "Oni vědí ne, že my čaroděje na palubě máme! On udělá v břiše jim oheň pálící zelený! He?"
Temný porost obočí se mu spojil nad kořenem nosu, když zjistil, že Mrakoplaš není připraven okamžitě vrhnout na útočníky záplavu zničující magie.
"He?" naléhal a jeho tón proměnil tu jedinou slabiku v celou řadu strašlivých výhrůžek, při nichž tuhla krev v žilách.
"Jo, no jo, jasně, já si jenom musím - já si jenom podvážu bedra," zablekotal Mrakoplaš. "Jo, podvazuju si bedra, pro jistotu. Takže zelený oheň, co?"
"A taky ty dělej jim v kostech rozžhavené olovo," řekl kapitán. "Dál jejich kůže, aby má puchýř z oheň, a do jejich hlava zevnitř živý škorpion pusť, ať žere bez milosrdnosti, a potom -"
První kánoe dorazila k lodnímu boku a přes zábradlí přeletělo několik lanek s háky na konci. Když se nad zábradlím objevila hlava prvního útočníka, rozběhl se kapitán tím směrem. Na okamžik se zastavil a obrátil se k Mrakoplašovi.
"Ty podvazuj rychle. Nebo nebudeš máš co podvazovat, jasný?"
Mrakoplaš se obrátil ke Conině, která se opírala o zábradlí a prohlížela si nehty.
"Tak už aby ses do toho rychle pustil," prohlásila klidně. "To máme padesát zelených ohňů a tekutých olov a k tomu ještě vedlejší objednávka na pár puchýřů a škorpionů, a to už vůbec nemluvím o nemilosrdnosti."
"A takový věci se mi stávají pořád," zaúpěl.
Naklonil se přes zábradlí a podíval se na ten kus lodě, který považoval za hlavní palubu. Útočníci vítězili už samotným počtem a k zneškodnění bojující posádky užívali sítě a provazy. Pracovali absolutně mlčky, bili a sráželi námořníky na palubu, a pokud to jen trochu šlo, vyhýbali se použití zbraní.
"Nechtějí si poškodit zboží," prohlásila Conina. Mrakoplaš s hrůzou pozoroval, jak se pod záplavou tmavých postav zřítil k zemi i kapitán, jemuž se ze rtů, zdánlivě nelogicky, draly výkřiky: "Zelený oheň! Zelený oheň!"
Mrakoplaš ustoupil. V magii byl sice slabý, ale zatím zaznamenal stoprocentní úspěch v tom zůstat až dosud naživu a nechtěl si pokazit průměr. Jediné, co potřeboval, bylo naučit se včas plavat, aby se mohl včas vrhnout do moře. Za pokus to stálo.
"Na co čekáme? Zmizme, dokud jsou zaměstnaní," naklonil se ke Conině.
"Potřebuju meč," odpověděla mu.
"Za minutu už si budeš těžko vybírat."
"Jeden mi stačí."
Mrakoplaš kopl do Zavazadla.
"Tak pojď," prohlásil zavile, "máš před sebou pěknej kus po vodě. To si zaplaveš!"
Zavazadlo s přehnanou nonšalancí vystrčilo nožičky, pomalu se otočilo a přidřeplo Conině k nohám.
"Zrádče!" prohlásil Mrakoplaš směrem k jeho pantům.
Zdálo se, že je po boji. Pět útočníků se vyšplhalo po příkrých lodních schůdkách na zadní palubu, zatímco většina jejich druhů hlídala na hlavní palubě zajatou posádku. Jejich vůdce si stáhl z obličeje masku a vrhl na Coninu krátký a temný pohled. Pak se obrátil a na Mrakoplaše vrhl pohled o něco delší a temnější.
"Tohle je roucho!" upozorňoval ho rychle Mrakoplaš. "A uděláte dobře, když budete opatrní, protože já jsem mág." Potom se zhluboka nadechl a pokračoval. "Dotkněte se mě prstem a uvidíte, že si budu přát, abyste to neudělali. Varuju vás!"
"Mág? Z mágů nikdy nebyli pořádní otroci," zamyslel se nahlas náčelník.
"Absolutní pravda," přitakal Mrakoplaš, "takže když se mi uklidíte z cesty, abych mohl odejít -"
Náčelník se otočil nazpět ke Conině a mávl na jednoho ze svých společníků. Palcem ukázal na Mrakoplaše.
"Nemusíš ho zabít rychle. Tak mě napadá -" zarazil se a ohrozil Mrakoplaše úsměvem plným zubů. "Možná…, ale ano. A proč ne? Umíš zpívat, mágu?"
"Možná že jo," řekl Mrakoplaš opatrně, "Proč?"
"Třeba jsi právě takový muž, jakého potřebuje Serif na práci v harému." Několik otrokářů se začalo podezřele usmívat.
"Mohla by to být opravdu unikátní příležitost," pokračoval náčelník, když viděl, že má u obecenstva úspěch. Úsměvy na tvářích jeho druhů se ještě rozšířily.
Mrakoplaš o krok couvl. "Nemyslím, že by to bylo něco pro mě," prohlásil. "Ale stejně dík za nabídku. Myslím, že na takové zaměstnání nejsem dostatečně disponovanej."
"Oh, naopak, já si myslím, že bys mohl být," prohlásil vůdce a oči mu zazářily. "V té tvojí výbavě je dokonce ještě kousek navíc."
"Ó, ty má magická prostoto," zabručela Conina. Vrhla rychlý pohled na muže po svém levém a pak po pravém boku a ruce se jí daly do pohybu. Ten probodnutý nůžkami na tom byl ve srovnání s tím, kterého poškrabala hřebenem, o něco lépe, když uvážíte, co dokáže z obličeje udělat taková řada kovových zubů. Pak se bleskově sehnula, sebrala meč, který upustil jeden z vyřízených mužů, a vrhla se na zbývající dva.
Náčelník se při zoufalých výkřicích svých lidí otočil a těsně za sebou uviděl Zavazadlo s doširoka otevřeným víkem. Pak do něj zezadu narazil plnou silou Mrakoplaš a srazil ho kupředu, do nicoty, která ležela v mnohorozměrných útrobách truhly.
Ze Zavazadla se ozval začátek výkřiku, ale ten umlkl, jako když ho utne.
Pak zaznělo cvaknutí podobné zasunutí závor na branách samotného pekla.
Mrakoplaš o několik kroků ustoupil a celý se třásl. "Výjimečná příležitost," zamumlal tiše sám pro sebe, protože mu konečně náčelníkova narážka došla.
Zato teď měl opravdu výjimečnou příležitost pozorovat Coninu v boji. Jen málo mužů něco takového vidělo dvakrát.
Když na dva piráty zaútočila štíhlá drobná dívka, postavili se jí s pobaveným úsměvem, který vzápětí prošel rozličnými proměnami. Zamyšlení, nedůvěra, úžas, zděšení a nakonec panická hrůza ve chvíli, kdy zjistili, že jsou uzavřeni do lesklého kruhu poletující nabroušené oceli, který se neustále zmenšuje.
Posledního tělesného strážce nebohého náčelníka se zbavila několika tak ostrými útoky, že Mrakoplašovi při pohledu na ně vytryskly slzy z očí. Aniž se zastavila, plynulým pohybem přeskočila zábradlí a snesla se na hlavní palubu. K Mrakoplašovu dotčenému úžasu se Zavazadlo vrhlo za ní. Svůj dopad utlumilo prostě tím, že skočilo na hlavu jednoho z otrokářů. Tím přispělo k všeobecné panice. Je strašné, když na vás s rychlostí blesku a děsivě přesnou technikou školeného zabijáka zaútočí půvabná dívenka v bílých kvítkovaných šatečkách, ale pro mužské ego je ještě horší, když je jeho vlastník podupán a pokousán cestovním zavazadlem; koneckonců je to ošklivý zážitek nejen pro to ego, ale i pro celý zbytek jeho chlapa.
Mrakoplaš se na to opatrně díval přes zábradlí.
"Vejtaho," zabručel.
Kousek od Mrakoplašovy brady narazil do lodního zábradlí vrhací nůž, se zabzučením se odrazil, proletěl mu kolem ucha a zmizel v nenávratnu. Mrakoplaš ucítil palčivou bolest, přejel si bradu rukou, a když spatřil slabě zakrvácené prsty, vyděsil se k smrti a tiše se sesul k zemi. Nebylo to tím, že by nesnášel pohled na krev, takovýmhle způsobem na něj působil jen pohled na krev vlastní.

* * *

Tržiště na morporském náměstí Náhlého osvícení, rozlehlá plocha kočičích hlav před branami Neviditelné univerzity, hučelo jako úl.
Říkalo se, že v Ankh-Morporku se dá koupit všechno kromě piva a žen, protože jedno jako druhé člověka dříve nebo později opustí. Na náměstí bylo k dostání skoro všechno, trh se rok za rokem pomalu rozrůstal, přibýval stánek za stánkem, bouda za boudou, až poslední noví příchozí už se museli se svými pultíky opřít o samy prastaré zdi Univerzity. Je třeba přiznat, že kamenné stěny Univerzity jim dokonce posloužily jako skvělá vývěsní plocha, na které byly vystaveny desítky rozličných látek, hotových oděvů i celé věnce kouzelných přívěsků a talismanů.
Nikdo si nevšiml, že se brány otevřely dovnitř. Jenže z Univerzity se vyvalilo ticho a začalo se rozlévat po hlučném, živém náměstí, jako se první malé vlnky přílivu rozlévají pobřežním močálem. Ono to ve skutečnosti vůbec nebylo pravé ticho, ale děsivý řev antihluku. Ticho není protikladem zvuku, je to pouze jeho nepřítomnost. Tohle však byl zvuk, který leží na opačné straně ticha, antihluk a jeho neslyšné decibely dusily i ten nejposlednější zvuk na trhu jako vrstva tlustého sametu.
Davy se začaly divoce rozhlížet a lidé, podobní zlatým rybičkám, němě otvírali ústa. Výsledek jejich snažení byl stejný. Všechny oči se obrátily k bránám.
Za tou kakofonií ticha se z nich totiž muselo valit ještě něco jiného. Stánky, které stály nejblíž otevřených bran, se totiž začaly se skřípotem sunout po dláždění a za sebou trousily zboží. Jejich majitelé uskakovali z cesty, protože stánky narazily na další řadu bud a pultů a nezadržitelně se i s nimi sunuly dál a hromada prodejních pomůcek rostla a rostla, až se mezi ní a stěnami Univerzity vytvořil na celou šíři náměstí široký volný prostor.
Vyprahlo Dlouhůl, dodavatel masových pirohů s výrazně osobitou chutí, vyhlídl přes okraj svého zničeného stánku právě včas, aby zahlédl, jak se v branách Univerzity objevili mágové.
Mágy dobře znal, nebo alespoň do téhle chvíle si myslel, že je zná. Byli to bezstarostní starší hoši, svým způsobem celkem neškodní, kteří se oblékali tak trochu jako starodávné kanape. Navíc byli vždycky nakloněni koupit jakýkoliv z jeho produktů, který by jinak musel odepsat na konto překročené záruční lhůty a poněkud výraznější vůně, než s jakou se byla ochotna smířit průměrná hospodyně.
Ale tihle mágové, to bylo pro Vyprahla něco nového. Vešli na náměstí Náhlého osvícení, jako kdyby jim patřilo. Kolem nohou jim probleskovaly malé modré jiskřičky. Zdáli se takoví nějací vyšší.
Nebo to možná bylo tím, jak se nesli.
Ano, to bylo ono…
Vyprahlo měl kdesi v hloubce svého genetického mejkapu stopy magie, a jak tak pozoroval mágy kráčející náměstím, řekly mu právě tyhle zbytky, že to nejlepší, co může udělat pro své zdraví, je spakovat si do rance svoje nože, mlýnky, koření a v nejbližších deseti minutách si to všechno kvapem odnést z města.
Poslední mág v řadě se za svými kolegy o něco opožďoval a s pohrdáním se rozhlížel po náměstí.
"Tady kdysi bývaly vodotrysky," prohlásil. "Vy lidé - pryč s vámi!"
Obchodníci se dívali jeden na druhého. Mágové vždycky mluvili panovačně, ale to se od nich koneckonců čekalo. Jenže v tomhle hlase byl přízvuk, jaký nikdo nikdy předtím neslyšel. Byl prostě samý kotník a zaťatá pěst.
Vyprahlovi sjely oči stranou. Z trosek svého stánku, z hromady mořských hvězdic, chobotnic a rozmačkaných ústřic se vynořil jako anděl pomsty Miškin Pramička, o kterém se říkalo, že otvírá ústřice jednou rukou. Z vousů si vybíral rozličné mořské korýše a plival vinný ocet. Roky odtrhávání škeblí z balvanů a každodenní zápasy s gigantickými jedlými srdcovkami v Ankhské zátoce mu dodaly sílu, která se normálně spojuje jen s tektonickými pohyby. Dalo by se říci, že ani tak nevstával, jako se pomalu rozkládal.
Pak se dunivým krokem prodral troskami k mágům, ukázal roztřeseným prstem na trosky svého stánku, ze kterých se na cestu za svobodou odhodlaně vydalo několik podnikavých humrů. Svaly kolem úst se mu převalovaly jako rozdráždění úhoři.
"To jste udělali vy?" zeptal se.
"Ustup, cháme," pronesl mág. Podle Vyprahlova mínění si tak mág zkrátil délku života na předpokládanou životnost skleněného cimbálu.
"Nenávidím mágy," prohlásil Pramička. "Fakt je nenávidím. Takže teď tě praštím, jasný?"
Napřáhl pěst za hlavu, zašklebil se a vymrštil ji kupředu.
Mág pozvedl jedno obočí, kolem škeblího obchodníka se žlutě zablesklo, ozval se zvuk, jako když se tiše trhá hedvábí, a Pramička zmizel. Jediné, co po něm zůstalo, byly boty stojící opuštěně na hrbolatém dláždění, ze kterých stoupaly dva proužky dýmu.
Nikdo neví, proč bez ohledu na velikost exploze nakonec vždycky zbudou jen ty boty. Ale je to jedna z těch věcí, se kterými se musíme smířit.
Pozorným očím Vyprahla se zazdálo, že mág byl na okamžik šokován skoro stejně jako dav, ale pak se velebně vztyčil a pozvedl důstojně hůl.
"Vy lidé, byste se z tohohle měli rychle poučit," prohlásil mág. "Nikdo z vás už nezvedne ruku proti mágovi, rozumíte? Teď tady kolem dojde k velkým změnám. Ano, vy tam, co chcete?"
Poslední poznámka byla namířena k Vyprahlovi, který se pokoušel nepozorovaně odplížit. Obchodník teď rychle pozvedl nejméně popleněný podnos s pirohy.
"Jen jsem si říkal, jesli by vaše důstojnost neměla chuť pošmáknout si na jednom z mých skvělých pirohů," prohlásil spěšně. "Jsou plné výživných -"
"Dívej se dobře, piroháři!" prohlásil mág. Natáhl ruku, udělal podivný pohyb prsty a ze vzduchu vytáhl piroh.
Byl velký, oblý, do zlatová vypečený a překrásně lesklý. Vyprahlo už pouhým pohledem poznal, že je až k prasknutí nacpán prvotřídním libovým vepřovým a neobsahuje ani nejmenší z těch prostorných vzduchových kapes, které představovaly jeho vlastní, dosti značný finanční zisk. Byl to ten druh pirohu, do kterého se ve snech touží dostat všechna selata, až vyrostou.
Vyprahlovo srdce pokleslo. Jeho zkáza se mu vznášela v podobě voňavého zlaťoučkého pirohu přímo pod nosem.
"Chceš ochutnat?" ušklíbl se mág. "Tam, odkud jsem ho vzal, je takových nepočítané."
"Ať přišel, odkud chtěl, je to jedno," zasmušil se Vyprahlo.
Podíval se přes vypečený piroh mágovi do tváře a ve fanatické záři těch očí viděl, jak se svět obrací vzhůru nohama.
Otočil se a krokem naprosto zlomeného člověka se vydal k nejbližší městské bráně.
Jako kdyby nebylo dost špatné to, že mágové zabíjejí lidi, pomyslel si s trpkostí, oni je teď dokonce připravují i o živobytí.

Mrakoplašovi vyšplíchl do tváře kbelík vody, a vytrhl ho tak ze strašlivého snu, ve kterém se mu pokoušela stovka maskovaných žen přistřihnout vlasy hodně nakrátko dvouručním mečem. Někteří lidé, kteří by trpěli podobnou noční můrou, by ji připsali kastrační psychóze, ale Mrakoplašovo podvědomí snadno poznalo nebezpečí-býti-rozsekán-na-drobné-kousky, když se s ním setkalo. Setkávalo se s ním často.
Sedl si.
"Jsi v pořádku?" zeptala se ho Conina hlasem plným úzkosti.
Mrakoplašovi se oči zakoulely v důlcích, jak rychle přeletěl lodní palubu.
"To záleží na tom," prohlásil opatrně. Zdálo se, že v nejbližším okolí se nevyskytuje ani jeden z černě oblečených otrokářů, alespoň ne ve svislé poloze. Zahlédl jen několik členů posádky, kteří se kolem Coniny pohybovali v uctivém odstupu. Poblíž stál jen kapitán s nejapným úsměvem na tváři.
"Jsou pryč," oznámila Mrakoplašovi Conina. "Sebrali, co jim přišlo pod ruku, a odjeli."
"Bastardi jsou oni," přikyvoval horlivě kapitán, "pádlovali ale rychle velmi." Conina zamrkala, když jí na záda s plesknutím dopadla kapitánova ruka. "Opravdu dobře ona bojuje dámu na," zařičel kapitán, "Jo!"
Mrakoplaš se nejistě vztyčil na nohy. Loď klidně plula ke vzdálené temné čmouze na obzoru. Musel to být středový Klač. Mrakoplaš cítil, že je nezraněn a v pořádku. Začal se poněkud obveselovat.
Kapitán na ně ještě jednou spokojeně kývl a rozběhl se po palubě. Při tom vykřikoval povely spojené s lany, plachtami a dalšími podobnými věcmi. Conina si sedla na Zavazadlo, které, jak se zdálo, proti tomu nic nenamítalo.
"Řekl, že je nám natolik zavázán, že nás odveze až do Al Kali," řekla.
"Já měl dojem, že tak jsme se s ním dohodli hned při nástupu na palubu," podíval se na ni udiveně Mrakoplaš. "Viděl jsem, jak jsi mu dala peníze atak."
"No ano, jenže on měl v plánu zmocnit se nás, a až tam doplujeme, prodat mě jako otrokyni."
"A mě prodat nechtěl?" zatvářil se Mrakoplaš nechápavě, ale pak si bojovně odfrkl, "no jasně, to je to mé magické roucho, kdo by se odvážil -"
"Hm. Víš, on vlastně řekl, že tebe by přidal nádavkem," řekla mu Conina a soustředěně se pokoušela uhladit neexistující třísku na hřbetě Zavazadla.
"Přidat mě nádavkem?"
"Jo. Hm. Víš tak jako: S každou koupenou konkubínou dostanete jednoho mága zdarma."
"Nechápu, co má se mnou společného nějaká zelenina?"
Conina se na něj dlouze a pátravě zadívala, a když se nezačal potměšile usmívat, povzdechla si a řekla: "Proč jste vy, mágové, z ženských pokaždé tak nervózní?"
Mrakoplaš se při té pomluvě postavil na zadní. "Mně se to náhodou líbí!" prohlásil zpupně. "Mohl bych ti dokázat - podívej, věc je v tom, že já se ženami všeobecně vycházím moc dobře, abys věděla, to jenom ze ženských s mečem bývám nervózní." Chvilku o svém výroku přemýšlel a pak dodal: "Když už se o tom mluví, každý, kdo má meč, mě znervózňuje."
Conina se dál zabývala svou třískou. Zavazadlo spokojeně zaskřípalo.
"Vím ještě něco, co tě asi rozzlobí," zamumlala.
"Hmm?"
"Klobouk je pryč."
"Cože?"
"Nemohla jsem tomu zabránit, sebrali, co jim přišlo pod ruku-"
"Otrokáři s sebou odvezli ten klobouk?"
"Tak tenhle tón na mě nezkoušej! Já nespala ve chvíli, kdy-"
Mrakoplaš zavířil rukama jako rameny větrného mlýna. "Nenene, jen se nerozčiluj, žádnej tón nezkouším. Jenom bych si to rád promyslel…"
"Kapitán říká, že se piráti pravděpodobně vrátili nazpět do Al Kali," řekla Conina. "Je tam prý místo, kde se shromažďují všechny kriminální živly, takže bychom mohli rychle -"
"Já nevím, proč bychom se tím měli ještě dál zabývat," prohlásil Mrakoplaš. "Klobouk se chtěl dostat co nejdál od Univerzity, nechtěl se tam vrátit a já nevěřím, že by se tam otrokáři zastavili najedno rychlé sherry na stojáka."
"Ty bys to nechal jen tak?" řekla Conina s nelíčeným úžasem.
"Někdo to jen tak nechat musí. Proč ne já?"
"Ale vždyť jsi tvrdil, že je to symbol všeho mágstva! Něco, po čem touží všichni mágové! To přece nemůžeš nechat jen tak!"
"Ne? Tak se koukej." Mrakoplaš se pohodlně opřel. Cítil podivné překvapení. Právě udělal rozhodnutí. Bylo jeho. Patřilo jen jemu. Nikdo ho k němu nenutil. Občas měl dojem, že celý jeho život je jediným plynulým řetězem nepříjemností a malérů, do kterých se dostal kvůli tomu, co chtěli jiní lidé, ale tentokrát se rozhodl sám, a je to. V Al Kali vystoupí z lodi a najde nějaký způsob, jak se dostat domů. Svět ať si klidně zachraňuje někdo jiný, a hodně štěstí! On má své rozhodnutí.
Pak se mu ale nakrabatilo čelo. Jenže proč se potom necítí ani trošičku šťastný?
Protože to tvoje rozhodnutí je pitomost, ty idiote.
Tak to ne. Už jsem v hlavě slyšel spoustu různejch hlasů a mám toho dost. Ven.
Ale já sem patřím.
To chceš říct, že ty jsi já?
Tvoje svědomí.
Oh.
Nesmíš připustit, aby byl klobouk zničen. Je to symbol všeho…
… no jo, já vím…
… symbol veškeré magie a tradic. Magie pod kontrolou lidstva. Nechtěl by ses vrátit nazpět do té temné prastorie…
… Cože? …
Prastorie…
Myslíš prehistorie?
Jasně, to je ono. Prehistorie. Zpátky do prehistorie, kdy vládla syrová magie. Denně se otřásaly samy základy reality. Muselo to být hezky ošklivé, to si tedy řeknu!
A jak to vím?
Dědičná paměť. Podvědomí.
Sákryš! Takže já to mám taky?
No, částečně.
Tak dobře, ale proč zrovna já?
Ty totiž v nitru cítíš, že jsi skutečný mág. Slovo mág máš vyryto hluboko v srdci.
"Jo, to je všechno hezký," zabručel s pocitem křivdy Mrakoplaš, "jenže se pořád setkávám s lidma, kteří by to chtěli vidět na vlastní oči."
"Co jsi říkal?" zeptala se Conina.
Mrakoplaš upřel oči k temnému pásku na obzoru a ztěžka si povzdechl.
"To já si jen tak mluvím pro sebe."

Mykadlo kritickým pohledem obhlížel klobouk. Obcházel stůl a zpytoval ho ze všech stran. Nakonec pronesl: "Vypadá velice dobře. Kde jste dostal ty oktaríny?"
"Jsou to jenom skutečně kvalitní ankíny," přiznal se Pozinkl. "Oklamaly i vás, že?"
Byl to vznešený klobouk. Pozinkl musel sám sobě v duchu připustit, že vypadá lépe než ten původní. Starý arcikancléřský klobouk už byl dost omšelý, zlaté krajky začernalé a matné. Tahle replika byla mnohem pěknější. Měla styl.
"Zvlášť se mi líbí krajka," usmál se zálibně Mykadlo.
"Taky to trvalo bůhví jak dlouho."
"Proč jste to nezkusil s magií?" Mykadlo pohnul ve vzduchu prsty a sevřel chladnou orosenou sklenici, která se před ním zhmotnila z čirého vzduchu. Pod papírovým paraplíčkem a ovocným salátem obsahovala nějaký ulepený drahý alkohol.
"Nefungovalo to," odpověděl Pozinkl. "Ne a ne se mi podařit v tom správném provedení. Každý zekín jsem na něj musel našít vlastní rukou." Sundal víko z nové kožené krabice.
Mykadlo se rozkašlal do sklenice. "Počkejte, ještě ho neuklízejte," řekl a vzal klobouk z rukou mladšího mága. "Vždycky jsem toužil po tom vyzkoušet si tenhle -"
Pak se obrátil k velkému zrcadlu na stěně pracovny a nábožným gestem si posadil klobouk na dlouho nemyté lokny.
Končil první den působení Prazdroje a mágové už stačili změnit téměř všechno s výjimkou sebe.
Pokusili se o to všichni, potichu a na místech, kde věřili, že je nikdo nevidí. V tichu své pracovny to zkusil dokonce i Pozinkl. Podařilo se mu omládnout o dvacet let a pořídit si hrudník, na kterém by se dalo rozbíjet kamení, ale ve chvíli, kdy ztratil soustředění, splasknul s velmi nepříjemnými pocity do své původní podoby a věku. Na těch proměnách bylo něco pružného. Čím víc jste to zkoušeli, tím rychleji se to vracelo. Čím tvrději jste vrhli zaklínadlo, tím tvrději zasáhl zpětný proces. Ostnaté železné koule, meče a palcáty byly většinou považovány za velmi nebezpečné zbraně, ale to všechno nebylo celkem nic ve srovnání s tím, když se vám najedou vrátilo odčarovaných dvacet let a udeřilo vás do týla.
Bylo to pravděpodobně tím, že žádná zaklínadla nazabírají u věcí, které mají, jako mládí, svou vnitřní magii. V každém případě ale mágové docílili několika důležitých vylepšení. Tak například Mykadlovu róbu teď představovala kompozice ze směsi čistého hedvábí a záplavy krajek, pravý to skvost drahého nevkusu, takže starší mág vypadal jako kus rudého želé ověšený ozdobnými háčkovanými dečkami.
"Slušel by mi, co myslíte?" zeptal se Mykadlo.
Upravil si klobouk na hlavě tak, že jeho krempa dostala přehnaně švihácký sklon.
Pozinkl mlčel. Díval se z okna.
I venku došlo, pravda, k několika vylepšením. Byl to rušný den.
Staré kamenné zdi zmizely. Kolem Univerzity se táhlo zbrusu nové zábradlí. Za ním se matně črtalo město, pravá báseň z bílého mramoru a červených tašek. Reka Ankh už nebyla tou stokou plnou kalu a nečistoty, kterou se naučil důvěrně znát už v mládí, ale změnila se ve stuhu lesklou jako sklo. Tu a tam z její vody, čisté jako horský pramen,* vystrčil klavu kapr a lapl po nějakém hmyzu.
Při pohledu ze vzduchu musel Ankh-Morpork doslova oslepovat. Zářil. Špinavý nános staletí zmizel.
To způsobilo, že se Pozinkl cítil podivně nejistý. Cítil se stejně nedobře, jako kdyby na sobě měl nové šaty, které koušou. Jistě, měl na sobě nové šaty a ony skutečně kousaly, ale v tom to nebylo. Ten okolní nový svět byl velmi hezký, vypadal přesně, jak měl vypadat, ale přesto, přesto - chtěl to opravdu změnit, nebo chtěl jenom účelněji uspořádat věci staré?
"Povídám, nevypadá, jako kdyby mi ho dělali na míru?" prohlásil Mykadlo.
"Prosím?"
"Klobouk, člověče."
"Aha. Ehm. Velmi - slušivý."
S těžkým povzdechem si Mykadlo sundal z hlavy tu barokní pokrývku a opatrně ji vrátil nazpět do krabice. "Raději bychom mu to měli odnést," řekl nakonec. "Už se po něm začíná ptát."
"Pořád musím myslet na ten pravý klobouk. Kde teď asi je?" řekl Pozinkl.
"Tady," řekl Mykadlo a pevnou rukou poklepal na víko kožené krabice.
"Já myslel ten pravý."
"Tohle je ten pravý."
"Ale já myslel -"
"Tohle je arcikancléřský klobouk," Mykadlo vyslovoval jasně a zřetelně. "Měl byste to vědět, vždyť jste ho udělal sám."
"Ano, ale -" začal kvestor nešťastně.
"Když to vezmeme z druhé strany, vy byste přece nikdy nevyrobil padělek, že ne?"
"Ne takový, jako -"
"Je to jen klobouk. Je tím, co si o něm lidé myslí, že je. Lidé ho vidí na hlavě arcikancléře a myslí si, že je to ten pravý. A v určitém slova smyslu to ten pravý opravdu je. Věci jsou definovány podle toho, k čemu slouží. A lidé samozřejmě také. To je nejvšeobecnější základ magie." Mykadlo udělal dramatickou přestávku a pak vstrčil krabici s kloboukem Pozinklovi do rukou. "Cogitum hergot klobuco, dalo by se říci."
Pozinkl se věnoval studiu starých jazyků a teď dělal, co se dalo.
"Myslím, tedy jsem klobouk?" pokusil se.
"Co jste to říkal?" zeptal se Mykadlo, když vykročili po schodišti dolů, do nového interiéru Velké síně.
"Uvažoval jsem o tom, jestli to s tím kloboukem není přece jen trochu bláznivé?" nadhodil Pozinkl.
"Hlavně už mlčte, ano?"
Nad městem za okny stále ještě ležel mlhavý závoj a jeho stříbrozlaté vrstvy se změnily v paprscích zapadajícího slunce v krev. Narudlé paprsky proudily v mohutných snopech dovnitř a prosvětlovaly každý kout síně.
Peníz seděl na svém stolci a přes kolena měl položenu hůl. Pozinkla napadlo, že chlapce ani jednou neviděl bez ní, což bylo zvláštní. Většina mágů měla hole zastrčeny pod postelí, nebo pověšené u krbu.
Ta tyč se Pozinklovi nelíbila. Byla černá, ale jeho nechuť nepramenila ani tak z barvy, spíš z toho, že mu chlapcova hůl připomínala pohyblivý vstup do jiné, mnohem nepříjemnější soustavy rozměrů. Samozřejmě neměla oči, ale Pozinklovi stejně připadalo, jako by se na něj dívala a tvářila se, jako by znala jeho nejniternější myšlenky, což bylo v daném okamžiku víc, než znal on sám.
Zamrazilo ho, když síní přešli dva mágové a on ucítil, jak od sedící postavy vyzařují mocné dávky syrové magie.
Několik tuctů nejstarších mágů bylo nahloučeno kolem místa, kde chlapec seděl, a v úžasu zíralo na podlahu.
Pozinkl natáhl krk, aby lépe viděl a spatřil -
Svět.
Plul v kaluži černé noci, nějakým nepochopitelným způsobem zasazené do země, a Pozinkl se strašlivou jistotou pochopil, že je to skutečný svět, ne nějaká zhmotnělá představa nebo jednoduchá projekce. Na jeho nebi bylo vidět i postupující mračna a další podrobnosti. Středové kraje pokryté věčným ledem, Vyvažovací světadíl, Kruhové moře. Krajopád, všechno droboučké a v jemných barvách, ale každopádně skutečné…
Najednou si uvědomil, že na něj někdo mluví.
"Ehm?" prohlásil a silné metaforické ochlazení okolní atmosféry ho rychle vrátilo do skutečnosti. S hrůzou si uvědomil, že mu Peníz adresoval jakousi poznámku.
"Pardon?" opravil se. "Zahleděl jsem se trochu do toho světa… Je tak…, tak krásný…"
"Náš Pozinkl je estét," prohlásil Peníz a jeden nebo dva z mágů, kteří věděli, co to slovo znamená, se krátce uchechtli. "Ale co se týče světa, můžeme ho vylepšit. Říkal jsem, Pozinkle, že kamkoliv se podíváme, vidíme jen krutost, nelidskost a lakotu a podle toho usuzuju, že svět má špatnou vládu, že?"
Pozinkl si najednou uvědomil, že se k němu otočily přinejmenším dva tucty očí.
"Ehm," začal opatrně, "myslím, že lidská povaha se nedá změnit."
Rozhostilo se hrobové ticho.
Pozinkl se zarazil. "Ty to dokážeš?"
"To se teprve musí zjistit," prohlásil Mykadlo. "Ale jestli se nám podaří změnit svět, změní se i lidská povaha. Není to tak, bratři?"
"Patří nám město," ozval se jeden z mágů. "Já sám jsem stvořil hrad -"
"Vládneme městu, ale kdo vládne světu?" prohlásil Mykadlo. "Na světě musí být alespoň tisícovka malých králů, panovníků a náčelníků."
"A mezi nimi není ani jeden, který by při čtení ještě neslabikoval," ušklíbl se další mág.
"Patricij číst umí," řekl Pozinkl.
"Kdybys mu usekl ukazovák, bylo by po čtení," přidal se se svou troškou Mykadlo. "Co se vlastně stalo s tou ještěrkou? No, to je stejně jedno. Podstatné je to, že by světu opravdu měli vládnout lidé moudří a vzdělaní. Svět musí být veden. Strávili jsme celá staletí neplodnými boji sami mezi sebou, ale teď, společně…, kdo může říci, co všechno dokážeme?"
"Dnes nám patří jenom město, zítra celý svět," vykřikl někdo v pozadí skupiny.
Mykadlo přikývl. "Zítra svět a -" v duchu rychle počítal, "v pátek vesmír!"
To znamená, že víkend bude volný, pomyslel si Pozinkl. Pozvedl krabici, kterou nesl v rukou, a chtěl ji podat Penízovi. Ale v té chvíli Mykadlo proplul kolem něj, jediným plynulým pohybem mu ji vzal z rukou a s úklonou ji chlapci nabídl.
"Arcikancléřský klobouk," řekl, "který ti, jak si všichni myslíme, po právu náleží."
Peníz krabici přijal. Poprvé za celou dobu viděl Pozinkl, jak mu po obličeji přeletěl stín nejistoty.
"Nepatří k tomu nějaký zvláštní obřad?" zeptal se.
Mykadlo zakašlal.
"Já jak bych…, er, ne," vypravil ze sebe nakonec. "Ne, myslím, že ne." Rozhlédl se po ostatních nejstarších mázích, kteří svorně vrtěli hlavami. "Ne, nikdy se s kloboukem žádný zvláštní obřad nespojoval. S výjimkou hostiny, samozřejmě. Hm. Víš, to není jako korunovace, arcikancléř, víš, vede bratrství mágů, on je takový, on je…" Mykadlův hlas se pod zlatým pohledem pomalu zpomaloval, "on je, jak bych to…, je první…, ano, on je první mezi sobě rovnými…"
Potom spěšně ustoupil, když se hůl pohnula a zamířila přímo na něj. Zdálo se, jako by Peníz znovu naslouchal jakémusi vnitřnímu hlasu.
"Ne, tak to není," řekl nakonec. Pak promluvil znovu a jeho hlas měl to mlhavé zabarvení provázené zvěnou, které, nejste-li prvotřídní mág, můžete získat jen za pomoci velmi drahého audiozařízení. "Obřad bude. Musí být obřad, aby lidé pochopili, že se mágové chopili vlády. Nebude však tady. Sám vyberu vhodné místo. A zúčastní se ho všichni mágové, kteří kdy prošli branami Univerzity, je to jasné?"
"Někteří z nich žijí velmi daleko," namítl Mykadlo opatrně. "Budou potřebovat nějaký čas na cestu, takže kdy jste si asi představoval, že by -"
"Jsou to mágové!" vykřikl popuzeně Peníz. "Mohou se sem dostavit během jediného mrknutí oka! Dal jsem jim sílu! Kromě toho -" hlas mu poklesl skoro k normálnímu tónu, "Univerzita skončila. Nikdy nebyla pravým domovem magie, jenom jejím vězením. Vybuduji pro nás nové místo."
Zvedl novy klobouk z krabice a usmál se na něj. Pozinkl s Mykadlem zadrželi dech.
"Ale-"
Všichni se ohlédli. To promluvil Kebab Zovce, strážce tradic, a teď stál na svém místě a otvíral a zavíral ústa, jako by oněměl.
Peníz se k němu obrátil a pozvedl jedno obočí.
"Nechcete přece zrušit Univerzitu, že ne?" zeptal se nevěřícím tónem stařičký mág a hlas se mu třásl.
"Už jí není zapotřebí," odpověděl Peníz. "Je to jen neútulné místo plné prachu a starých knih. To už je za námi. Není to tak…, bratři?"
Ozval se sbor nejistého mumlání. Mágové si dovedli jen velmi těžko představit život bez staré dobré NU. Ale na druhé straně, když o tom člověk trochu přemýšlel, bylo na ní spousta prachu, to ano, a knihy měly nějakou tu stovku let za sebou.
"Koneckonců…, bratři, řekněte…, kdo z vás byl v těch posledních dnech ve vaší temné knihovně?
Magie je teď uvnitř vás, a ne uvězněná mezi starými pergameny. Není to skvělá věc? Není snad mezi vámi jediný, kdo by v posledních dvaceti čtyřech hodinách neprovedl víc magických operací, a tím myslím skutečnou magii, než předtím za celý život? Je snad mezi vámi jediný, který by se mnou v hloubi svého srdce opravdu nesouhlasil?"
Pozinkl se otřásl. V hloubi jeho srdce se probudil jeho vnitřní Pozinkl a dral se ven, aby se dal slyšet. Byl to Pozinkl, který najednou zatoužil po těch tichých dnech, jaké vládly ještě před několika desítkami hodin, kdy byla magie mírná a přítulná a potulovala se po Univerzitě v měkkých pantoflích. Vždycky jí zbylo trochu času na skleničku sherry, nebyla jako rozpálený meč, který vám někdo vráží do mozku, a hlavně a především - nezabíjela lidi.
Zachvátila ho hrůza, když cítil, jak se mu hlasivky zachvívají a navzdory jeho obrovské námaze se chystají nesouhlasit.
Hůl se ho snažila zaměřit. Cítil, jak ho hledá. Nechá ho zmizet, stejně jako chudáka starého Biliára. Pevně sevřel čelisti, ale nepomáhalo to. Cítil, jak se mu dme hrudník a čelisti začínají skřípat.
V tom okamžiku Mykadlo nejistě přešlápl a plnou vahou mu dupl na nohu. Pozinkl zaječel.
"Promiňte," omlouval se Mykadlo.
"Stalo se něco, Pozinkle?" zeptal se Peníz.
Pozinkl poskakoval po jedné noze, najednou se celý uvolnil, a zatímco noha úpěla v agónii, jeho tělo zaplavila úleva. Málokdo v historii mohl cítit takovou radost z toho, že mu na nohu dupl víc než metrák otylého mágstva.
Zdálo se, že jeho výkřik zlomil kouzlo okamžiku. Peníz si povzdechl a vstal.
"Byl to dobrý den," řekl.

Byly dvě hodiny po půlnoci. V ulicích Ankh-Morporku se jako gigantičtí hadi klikatily kotouče mlhy, ale prováděly to v naprosté samotě. Mágům se nelíbilo, když ostatní lidé zůstávali po půlnoci vzhůru, takže si to nikdo nedovolil. Místo toho se obyvatelé dávno před půlnocí ukládali k neklidnému spánku očarovaných.
Na náměstí Zlomených měsíců, kdysi pravé přehlídce tajemných i tajných radostí, v jejíchž plátěných stanech a stáncích osvětlených pochodněmi mohl člověk dostat všechno od talíře pikantních úhořů v aspiku po venerickou chorobu, teď bylo pusto. I tady se točila a svíjela mlha, která se s postupující nocí pomalu srážela na dláždění.
Stánky zmizely a byly vystřídány lesklým mramorem a velkou sochou představující ducha čehosi, obklopenou osvětlenými vodotrysky. Tiché šplouchání vody byl jediný zvuk čeřící hladinu cholesterolu v tichu, které tisklo srdce města ve svém sevření.
I v temných budovách Neviditelné univerzity vládlo ticho a tma. Ale pozor -
Pozinkl se plížil temnými chodbami jako dvounohý pavouk, přebíhal - nebo se alespoň rychle belhal - od sloupu ke sloupu, až se dostal k prakticky zakázaným dveřím knihovny. Nervózně se rozhlédl okolní tmou a po chvilkovém zaváhání tiše a opatrně zaklepal.
Z těžkého dřeva se linulo hrobové ticho. Ale oproti bezduchému tichu, které drtilo v sevření zbytek Univerzity, tohle bylo ticho jiné, naslouchající, pozorné a ostražité. Podobalo se spící kočce, která právě otevřela jedno oko.
Když už to nemohl déle vydržet, spustil se Pozinkl na kolena a opřený o ruce se pokusil nahlédnout pode dveře. Nakonec přitiskl ústa co nejtěsněji k zaprášené škvíře pod nejspodnějším závěsem a zašeptal: "Hej! Ehm. Slyšíte mě?"
Byl si jistý, že ve tmě kdesi uvnitř se něco pohnulo.
Zkusil to podruhé a jeho nálada s každým poplašeným úderem srdce kolísala mezi hrůzou a nadějí.
"Povídám, slyšíte? To jsem já, Pozinkl. Pamatujete si na mě? Mohl byste na mě promluvit, prosím?"
Možná že to opravdu byly tiché kroky velkých bosých chodidel, která se kdesi za dveřmi plížila temnotou, ale mohlo to být taky docela obyčejné praskání Pozinklových nervů. Pokusil se několikrát polknout, aby se zbavil strašlivé vyprahlosti v hrdle, a začal znovu.
"Podívejte, máte pravdu, ale koukněte, oni mluví o tom, že zavřou knihovnu!"
Ticho zesílilo. Spící kočka natáhla ucho.
"To, co se teď děje, je špatné!" svěřil se tichu nešťastný kvestor a vzápětí si vyděšeně přitiskl ruku na ústa, zděšen tím, co řekl.
"Oook?"
Zvuk byl spíš tušený než řečený, byl nejtišší ze všech, podobal se říhnutí nesmělého švába.
Pozinkl, náhle plný důvěry, přitiskl ústa ještě blíž ke škvíře.
"Máte tam, ehm, Patricije?"
"Oook."
"A co toho pejska?"
"Oook."
"Výborně."
Pozinkl se pod temným pláštěm noci pohodlně natáhl a zabubnoval prsty na chladné dláždění.
"Vy byste mě asi nevzal k sobě, že?"
"Oook!"
Pozinkl udělal zarmoucený obličej.
"A nepustil byste mě dovnitř alespoň na pár minut? Potřeboval bych s vámi probrat něco velmi důležitého jako muž s mužem."
"Eeek."
"Chtěl jsem říct s opem."
"Oook."
"Koukněte a nevylezl byste ven?"
"Oook."
Pozinkl si povzdechl. "Je to překrásný důkaz vaší loajality, ale vždyť tam nakonec zemřete hladem."
"Oook, oook."
"Jak jinudy?"
"Oook."
"Tak dobrá, ať je po vašem," povzdechl si opět Pozinkl. Ale z nějakého důvodu se po tom rozhovoru cítil lépe. Jak se zdálo, každý na Univerzitě žil v jakémsi podivném snu, zatímco knihovník nechtěl na celém světě nic jiného než měkké ovoce, pravidelnou dodávku registračních karet a zhruba jednou za měsíc si odskočit za zdi Patricijovy soukromé zoologické zahrady.* Bylo to neuvěřitelně uklidňující.
"Takže s banány a tak je všechno v pořádku?" zeptal se po další přestávce.
"Oook."
"Hlavně nikoho nepouštějte dovnitř, ano? Ehm. Myslím si, že je to strašlivě důležité."
"Oook."
"Výborně." Pozinkl vstal a oprášil si kolena. Pak přiložil rty ke klíčové dírce a dodal: "Nevěřte nikomu."
"Oook."
V knihovně nebyla naprostá tma, protože srovnané řady magických knih vydávaly slabou oktarínovou záři, způsobenou magickým prosakováním silného okultního pole. Záře byla dost silná, aby osvětlila barikádu regálů zapřených o dveře.
Bývalý Patricij našel bezpečný útulek ve velké sklenici od okurek na knihovníkově stole. Knihovník zabalený do přikrývky seděl pod stolem a na klíně choval Hafala.
Občas pojedl nějaký banán.
Zatím se Pozinkl belhal nazpět temnými chodbami Univerzity, plnými dusivého ticha a mířil do bezpečí vlastní ložnice. Jen proto, že nervózně napínal uši, aby zachytil i ten nejslabší zvuk, zaslechl vzlykot, jehož síla byla těsně na hranici slyšitelnosti.
Ten zvuk tady ani zdaleka nebyl běžný. V místech, kde bydleli starší mágové, na chodbách pokrytých tlustými koberci, jste mohli pozdě v noci zaslechnout všelijaké zvuky, jako například chrápání, tichý cinkot sklenic a skleniček, tiché pobzukování nějaké melodie nebo zabzučení a sykot zaklínadla, které se vychýlilo nesprávným směrem. Ale zvuk tichého pláče, to bylo něco tak nezvyklého, že se Pozinkl přistihl, jak pomalu a opatrně postupuje ke dveřím arcikancléřova bytu.
Dveře byly dokořán. Pozinkl si sice opakoval, že by neměl, připravil se k bleskovému útěku, ale nakonec přece jen opatrně nahlédl dovnitř.

Mrakoplaš zíral; "Co je to?"
"Myslím, že nějaký chrám," řekla Conina.
Mrakoplaš stál a němě zíral vzhůru, zatímco do něj naráželi obyvatelé Al Kali, kteří vzápětí pokračovali dál v jakési lidské napodobenině Brownova pohybu. Chrám, pomyslel si. Dobrá, velký tedy opravdu byl a impozantní a architekt využil každý známý trik, aby jeho stavba vypadala ještě větší a velebnější. Chrám měl v každém člověku, který se na něj díval, naopak vzbudit dojem, že člověk je malý a bezvýznamný a zdaleka nemá tolik věží a kopulí. Bylo to místo, které vypadalo přesně tak, jak si ho budete celý život pamatovat.
Jenže háček byl v tom, že Mrakoplaš byl přesvědčený o tom, že když uvidí svatý chrám, tak ho pozná, ale fresky na těch obrovských a samozřejmě impozantních zdech na nic svatého nevypadaly. Tak především, na první pohled bylo vidět, že zobrazení lidé se veselí. Byl si skoro jistý, že se veselí. Jinak to ani nebylo možné. Bylo by moc divné, kdyby to nebyl nějaký druh veselé hromadné slavnosti.
"To ale není tanec, nebo ano?" prohlásil v marném pokusu popřít to, co mu už nějakou chvíli oznamovaly jeho vlastní oči. "Nebo je to nějaký druh akrobatického cvičení?"
Conina pozvedla oči ke zdem ozářeným jasným slunečním světlem.
"Ani bych neřekla," odpověděla mu zamyšleně.
Mrakoplaš se vzpamatoval. "Řekl bych, že dívka jako ty by se na takové věci neměla dívat," pravil škrobeně.
Conina se na něj usmála. "A já mám dojem, že mágové to mají také výslovně zakázáno," odpověděla mu sladkým hlasem. "Myslím, že se předpokládá, že při pohledu na něco takového oslepneš."
Mrakoplaš znovu pozvedl obličej, připravený riskovat alespoň jedno oko. Jestli něco takového nemohl čekat, pomyslel si. Vždyť oni ani nic jiného neumějí. Cizí země jsou - prostě cizí země. Dělají tady věci jinak.
Znovu zvedl hlavu a došel k názoru, že některé věci tady dělají v zásadě na chlup stejně, jenom s mnohem větší nápaditostí a podle všeho taky mnohem častěji.
"Chrámové fresky z Al Kali jsou proslulé široko daleko," řekla Conina, když se prodírali zástupem dětí, které se pokoušely Mrakoplašovi prodat celou řadu věcí a seznámit ho se svými krásnými příbuznými.
"No docela tomu věřím," souhlasil Mrakoplaš. "Koukni, vodpal, jo? Ne, nechci to koupit, nechci ani vědět, co to je. Ne, nechci se s ní seznámit. S ním taky ne. Co? Tohle? Tak s tím už vůbec ne, ty hnusný nestydatý kluku! Vodprejskni laskavě, jo?! A vy koukejte slézt!"
Poslední výkřik patřil houfu dětí, které vyskakovaly na hřbet Zavazadla, aby se svezly. Ubohé Zavazadlo poklusávalo trpělivě Mrakoplašovi v patách a nijak se nesnažilo zbavit dotěrné mládeže. Třeba je nemocné, pomyslel si Mrakoplaš a ta myšlenka ho trochu obveselila.
"Kolik lidí může žít na tomhle světadíle, co myslíš?" zeptal se.
"Nevím," odpověděla Conina, aniž se otočila. "Miliony?"
"Kdybych měl trochu rozumu, nebyl bych tady," prohlásil Mrakoplaš procítěně.
V Al Kali, bráně do tajemného světadílu Klač, byli už několik hodin. Mrakoplaš začínal trpět.
V pořádném městě by měla být tu a tam nějaká ta mlha, pomyslel si, lidé by měli žít uvnitř, a ne se ve dne v noci potloukat po ulicích. Všude kolem by neměl být písek a to strašné vedro. A pokud jde o vítr…
Ankh-Morpork měl svůj charakteristický pach, tak typický, že často dokázal přivést k slzám i silného chlapa. Jenže vítr v Al Kali vál z nekonečných pouští a zemí ležících blíž k Okraji. Nikdy neustával a dřív nebo později měl na návštěvníky stejný účinek jako struhadlo na citron. Zanedlouho jste měli dojem, že vám sedřel kůži z těla a brnká vám přímo na nervy.
Ke Conininým citlivým nozdrám přinášel aromatické poselství ze srdce tajemného světadílu, složené z chladu noční pouště, ostrého pachu lvů, vůně pralesního kompostu a pšouků divoké zvěře.
Mrakoplaš z toho pochopitelně necítil nic. Přizpůsobivost je úžasná věc a většina Morporkčanů by neucítila na dva metry ani hořící péřovou matraci.
"Tak kam teď?" zeptal se. "Co tak někam, kde nefouká ten strašný vítr?"
"Můj otec tady v Kali strávil nějaký čas, když pátral po ztraceném městě Ee," řekla Conina. "Mám pocit, že měl velice dobré mínění o místním kradlu. Je to něco jako tržiště."
"Myslím, že bychom měli projít stánky s obnošenými klobouky," zachmuřil se Mrakoplaš. "Mně se to všechno zdá stejně naprosto…"
"Já doufám, že na nás možná někdo zaútočí. To mi připadá jako dobrý nápad. Otec mi vyprávěl, že jen málokterý cizinec, který vstoupí na kradlo, z něj vyjde živý. Říkal, že se tam zdržují ta nejhorší individua."
Mrakoplaš se nad tím zamyslel.
"Víš, co? Nemohla bys mi to zopakovat ještě jednou a hodně pomalu? Slyšel jsem ještě, jak jsi řekla, že doufali, že, a pak mi začalo zvonit v uších."
"Chceme se přece dostat mezi zločince, ne?"
"No, chceme není to nejsprávnější slovo," ušklíbl se Mrakoplaš. "Tenhle výraz bych já nezvolil."
"A jak bys to tedy řekl?"
"Er. Já bych řekl, že by to spíš vystihlo slovo nechceme."
"Ale vždyť jsi přece souhlasil s tím, že musíme klobouk dostat nazpět!"
"Ale o tom, že během toho pokusu umřeme, nepadlo ani slovo," bránil se Mrakoplaš zničeně. "To by nikomu nepomohlo, zvlášť ne mně."
"Otec vždycky říkal, že smrt je jenom dlouhý spánek," uklidňovala ho Conina.
"Jo, to mně říkal klobouk taky," přikývl Mrakoplaš, když zahnuli do úzké uličky plné lidí, která vedla mezi dvěma stěnami z nepálených cihel. "Ale já si myslím, že musí bejt sakra těžký po ránu vstát."
"Podívej," naklonila se k němu Conina, "vždyť to zase takové riziko není. Jsem s tebou."
"Jasně, a ty se na to už těšíš, že jo?" prohlásil Mrakoplaš obviňujícím tónem. Conina je vedla dál úzkou uličkou a kolem nich se hemžili dětští podnikatelé. "To je zase ta tvoje hrozná dědičnost."
"Raději mlč a snaž se vypadat jako oběť, ano?"
"Jo, tak to umím," odfrkl si Mrakoplaš a setřásl ze sebe jednoho z nejaktivnějších členů Dětské obchodní komory. "V tom mám spoustu zkušeností. Naposled ti říkám, že si nechci koupit nikoho, ty mrňavej zvrhlíku!"
Zachmuřeně se rozhlížel po okolních zdech. Trochu ho uklidňovalo, že alespoň tady nebyly žádné ty znepokojující obrázky. Nicméně vítr vál bez přestání, hnal kolem prach a Mrakoplašovi se už z toho písku dělalo špatně. Toužil po tom dát si pár studených piv, studenou koupel a převléct se do čistého prádla. Asi by se potom necítil o mnoho lépe, ale bylo by to alespoň snesitelnější. Jenže bylo pravděpodobné, že tady se stejně pivo nedostane. Je to legrace, že v poměrně chladných městech, jako je Ankh-Morpork, je nejoblíbenějším pitím pivo, které vás zchladí, zatímco v městech, kde se nebe mění v rozpálenou výheň, jako v Al Kali, pijí lidé z malých šálků podivnou hnědou vodu, a ještě k tomu sladkou a vařící. Jejich architektura je taky pochybná. A taky mají ve svých chrámech sochy, které jsou to - nejsou to - jsou nevhodné. Tohle není nic pro pořádného mága. Určitě mají nějaké místní náhražky, zaklínače nebo něco takového, ale nic, co by se dalo nazvat poctivou magií…
Conina kráčela pružným krokem před ním a spokojeně si pobrukovala veselou melodii.
Tobě se docela líbí, co? To se pozná, ozval se hlásek v jeho hlavě.
Ale k sakru, pomyslel si Mrakoplaš. To je zase moje svědomí?
Tvoje libido. Je tady hrozná tlačenice, nezdá se ti? Neudělal sis to od té doby, co jsem tady bylo naposled.
Hele, běž pryč, jo? Já jsem mág! A mágům vládne mozek, ne srdce!
Jenže tady hlasují tvé žlázy a ty mi říkají, že co se týká touhy těla, je tvůj mozek v menšině.
Ano? Jenže mozek má právo veta!
Pch! To si myslíš ty. S tímhle nemá nic společného ani tvoje srdce. Mimo jiné, víš, že srdce není nic jiného než sval, který ti prohání tělem krev? Ale podívej se na to takhle: tobě se přece líbí, ne?
No… Mrakoplaš zaváhal. Jo, pomyslel si, er, ona…
Bezvadná společnice, co? Překrásný hlas, ne?
No, to jistě…
Chtěl bys z ní vidět víc?
No… Mrakoplaš si s úžasem uvědomil, že ano, chtěl by. Nebylo to tím, že byl dost zvyklý na ženskou společnost, ale zdálo se, že jsou ženy většinou zdrojem nepříjemností. Taky je přece známo, že něco takového má velmi špatný vliv na magické schopnosti, i když na druhé straně zase jeho magické schopnosti, které měly kvality gumového kladívka, by to tolik ohrozit nemohlo,
No vidíš, vždyť ty vlastně nemáš co ztratit, co? vetřelo se mu do myšlenek olejovitým tónem jeho libido.
Přesně v tomhle okamžiku si Mrakoplaš uvědomil, že něco důležitého postrádá. Chvilku mu trvalo, než si uvědomil, co to je.
Už několik minut se mu nikdo nepokusil nic prodat. V Al Kali to znamená, že jste pravděpodobně mrtev.
On, Conina a Zavazadlo byli úplně sami v úzké temné uličce. Odněkud z dáli se k nim nesl ruch města, ale v jejich bezprostředním okolí nebylo nic než vyčkávavé ticho.
"Všichni utekli," zabručela Conina.
"Myslíš, že nás teď přepadnou?"
"Je to možné. Tři muži nás sledují po střechách."
Mrakoplaš zvedl hlavu ve stejné chvíli, kdy se na dláždění shora lehce snesly tři postavy v černých rozevlátých pláštích. Když se ohlédl, zjistil, že další dvě postavy v černém se objevily za rohem. Všech pět mužů mělo v rukou dlouhé zahnuté šavle, a i když měli spodní část obličeje maskovanou, nebylo těžké uhodnout, že se ďábelsky šklebí.
Mrakoplaš zabubnoval klouby na víko Zavazadla.
"Trhej," křikl. Zavazadlo chvilku nerozhodně přešlapovalo, pak se ale odšouralo Conině k nohám a zůstalo stát. Zatvářilo se poněkud rozpačitě, ale jak si Mrakoplaš se záchvěvem žárlivé hrůzy uvědomil, i dost elegantně.
"No tohle, ty…" zavrčel a kopl Zavazadlo do boku, "ty kabelko!"
Posunul se blíž k dívce, které na tváři pohrával zamyšlený úsměv.
"Co teď?" zeptal se. "Nabídneš jim všem rychlou ondulaci?"
Muži obezřetně postupovali kupředu. Zajímala je, jak si Mrakoplaš všiml, jen Conina.
"Nemám žádnou zbraň."
"Co se stalo s tvým pověstným hřebenem?"
"Zůstal někde na palubě."
"Takže nemáš vůbec nic?"
Conina se maličko posunula, aby měla v zorném poli všechny útočníky.
"Mám pár vlásenek," utrousila koutkem úst.
"Jsou k něčemu?"
"Nevím, nikdy jsem to nezkoušela."
"Tys nás do toho dostala!"
"Uklidni se. Myslím si, že nás chtějí jen zajmout."
"Tobě se to říká. Tebe nevyhlásili za speciální prémii týdne!"
Zavazadlo, které poněkud znejistělo, klaplo několikrát víkem. Jeden z mužů natáhl meč a šťouchl Mrakoplaše do kříže.
"Vidíš?" zašeptala Conina. "Chtějí nás někam odvést." Pak ale zaskřípala zuby. "Oh ne," vydralo se jí ze rtů.
"Co se stalo?"
"Já to nedokážu!"
"Co?"
Conina si ukryla obličej do dlaní. "Nedokážu se dát zajmout bez boje! Cítím, jak mě tisíce mých barbarských předků obviňují ze zrady," sykla.
"A co ti po mamince?"
"Ne, vážně, nejde to. Zabere to jen na minutku."
Pak se vzduchem něco mihlo a nejbližší muž se jí stočil s bublavým zvukem do těsného klubka u nohou. Pak vyletěly oba Conininy lokty, podobné pístům, vzad a zasáhly dva další útočníky přímo do žaludků. Dívčina levice proletěla kolem Mrakoplašova nosu se zvukem trhaného hedvábí a položila muže stojícího za ním. Pátý muž se pokusil o útěk, ale složila ho dokonalou robinsonádou, přičemž jeho hlava se zaduněním narazila do zdi.
Conina se od něj odvalila, celá zadýchaná si sedla a oči jí zářily.
"Říkám to nerada, ale už se cítím mnohem líp," přiznala. "Je ale stejně strašné, když si uvědomím, že jsem zradila jemnou tradici kadeřnic. Oh."
"Jo," přikývl Mrakoplaš, "Jenom jsem se tě chtěl zeptat, jestli sis jich všimla."
Conininy oči přelétly po řadě lučištníků, kteří se objevili u protější zdi. Měli vyrovnaný klidný výraz lidí, kteří dostali peníze, aby vykonali určitou práci, a ani trochu jim nevadilo, že ta práce zahrnuje zabití několika lidí.
"Je čas na ty tvoje vlásenky," ozval se s nadějí v hlase Mrakoplaš.
Conina se nehýbala.
"Otec vždycky říkal, že je nesmyslné podniknout přímý útok proti přesile nepřátel vyzbrojených dobrými střelnými zbraněmi," odpověděla.
Mrakoplaš, který znal dobře květnatý způsob Cohenova vyjadřování, se na ni s nedůvěrou podíval.
"No dobře, on ve skutečnosti řekl," povzdechla si Conina, "abych se nikdy nepouštěla do závodu v kopání do zadku, je-li mým soupeřem dikobraz."

Pozinkl sbíral veškerou sílu, aby byl schopen zúčastnit se snídaně.
Přemýšlel, jestli si nemá promluvit s Mykadlem, ale něco mu říkalo, že by ho starý mág stejně neposlouchal, a i kdyby ano, že by mu nevěřil. Koneckonců, on sám si nebyl jistý, jestli tomu má věřit sám…
Ale ano, věřil tomu. Nikdy na to nezapomene, i když se snažil sebevíc.
Jediná potíž s bydlením na Univerzitě byla v posledních dnech v tom, že jste si nikdy nebyli jistí, že se probudíte ve stejné budově, ve které jste se uložili ke spánku. Pokoje mely zvyk se změnit a přemístit, což bylo důsledkem velkého množství volné zbytkové magie. Zachytávala se v kobercích a nabíjela potenciál jednotlivých mágů na takovou hladinu, že stačilo, aby si někdo z nich potřásl rukou s obyčejným člověkem, a civilní nešťastník se skoro jistě proměnil v něco, čím být nechtěl. Množství vznikající magie začalo, mimochodem, převyšovat vázací schopnosti Univerzity. Jestli se s tím něco brzo neudělá, pak budou moci magii používat i docela obyčejní lidé v nejbližším okolí Univerzity. Byla to mrazivá myšlenka, ale v Pozinklově hlavě bylo podobných mrazivých myšlenek tolik, že by se daly použít jako kbelík na chlazení šampaňského, a nikdo jiný si takových maličkostí nevšímal.
Běžná domácí topografie však nebyla jediný problém. Sám prostý tlak thaumaturgického přílivu ovlivňoval například i potravu. To, co bylo lžičkou kořeněné rýže, když jste to nabrali z podnosu, mohlo být ve chvíli, kdy jste to vkládali do úst, už úplně něčím jiným. Když jste měli štěstí, nedalo se to jíst. Když jste neměli štěstí, bylo to k jídlu, a pak to většinou patřilo do sorty věcí, u kterých stačilo pomyslet, že byste je vzali do úst, a už se vám obracel žaludek, nemluvě o tom, že jste to občas zjistili až ve chvíli, kdy už jste jich půlku spolkli.
Včera večer našel Pozinkl Peníze v prostoru, který býval skříní na ukládání košťat. Teď se zvětšila. Pozinkl ji nebyl schopen s ničím srovnat jen proto, že neznal letecké hangáry, i když, abychom mu zase příliš nekřivdili, málokterý hangár má mramorovou dlažbu a kolem stěn alej soch. Několik smetáků a otlučený kbelík, které se krčily v jednom koutě, tady působily stejně nemístně jako rozlámané stoly ve Velké síni. Ta se ostatně působením přílivové magie, která jí volně protékala, zmenšila na velikost toho, co by byl Pozinkl v případě, že by to znal, nazval malou telefonní budkou.
Vsunul se do místnosti a velmi opatrně zaujmul své místo mezi přítomnými mágy. Vzduch byl kluzký magickou mocí.
Pozinkl si vykouzlil židli vedle Mykadla a naklonil se k němu.
"Představte si, co se mi včera -"
"Tiše!" zasyčel Mykadlo. "Tohle je úžasné!"
Peníz seděl na svém stolci ve středu kruhu, jednu ruku položenou na holi a v druhé, napřažené před sebou, držel něco malého, bílého, co se podobalo vejci. Bylo to podivně rozčepýřené. Pozinkl si vzápětí uvědomil, že to není něco malého, na co se dívá zblízka, ale něco obrovského, na co se dívá z dálky. A ten chlapec to držel na dlani.
"Co to dělá?" zašeptal.
"Nevím to docela jisté," zabrumlal Mykadlo. "Pokud tomu rozumím, tvoří nový domov pro celé mágstvo."
Kolem nezřetelného ovoidu začala blýskat barevná světélka podobná vzdálené bouři. Světlo ozařovalo Penízovu soustředěnou tvář zespodu, a dodávalo jí tak podobu masky.
"Nedovedu si jenom představit, že se tam budeme my všichni hodit," řekl kvestor. "Poslyšte, Mykadlo, včera večer jsem viděl -"
"A jsem hotov," prohlásil Peníz. Pozvedl vejce, které se občas rozsvítilo jakýmsi vnitřním světlem a na němž se objevovaly droboučké bílé výrůstky. To vejce není jen strašlivě daleko, pomyslel si Pozinkl, musí být taky neuvěřitelně těžké, patřilo až na opačný konec váhových tabulek, do té podivné negativní říše, kde olovo představuje vakuum. Pozinkl znovu zatahal Mykadla za rukáv.
"Poslouchejte mě, Mykadlo, je to hrozně důležité, poslyšte, když jsem nahlédl do -"
"Byl bych vážně rád, kdybyste mě přestal vyrušovat."
"Ale ta hůl, jeho hůl, to není -"
Peníz vstal a ukázal holí na stěnu, kde se okamžitě objevily velké dveře. Prošel jimi, sám sebou jistý, že ho budou mágové následovat.
Prošel arcikancléřskou zahradou a v patách mu vlál houf mágů tak, jak se za kometou táhne chvost, a zastavil se až na březích Ankhu. V těch místech stála řada věkovitých vrb a řeka tekla, nebo se, přesněji řečeno, pohybovala ve velkém oblouku tvaru podkovy. V oblouku ležela malá vlhká loučka plná mloků, které se s velkou dávkou optimismu přezdívalo Mágovo potěšení. Za letních večerů, když vál vítr směrem k řece, to bylo hezké místo na večerní procházku.
Když Peníz procházel loučkou, visel nad městem stále ještě tenký stříbrný závoj. Chlapec se nakonec zastavil v jejím středu a hodil vejce na zem. Letělo mírným obloukem a dopadlo s tichým začvachtáním.
Peníz se obrátil k mágům, kteří se kolem něj rychle nahloučili.
"Ustupte kus dozadu," přikazoval, "a buďte připraveni dát se na útěk."
Ukázal svou oktironovou holí na vejce napůl zapadlé do bláta. Z její špičky vyletěl paprsek oktarínového světla, narazil do vejce, rozletěl se v pršce jisker, které na sítnicích přihlížejících zanechaly na okamžik modré a červené obrazce.
Chvilku se nic nedělo. Skupinka mágů hleděla na vejce v bezdechém očekávání.
Ve větvích vrb naprosto netajemně šuměl vítr.
Dál se nestalo nic.
"Ehm -" začal Pozinkl.
A pak přišel první záchvěv. Ze stromů spadlo několik listů a nedaleko se s pleskotem zvedl z vodní hladiny vyplašený pták.
Zvuk začal jako tichý sten, který přítomní zpočátku spíš vnímali než slyšeli, jako by se jim nohy proměnily v uši. Stromy se roztřásly a totéž udělalo několik mágů.
Bláto kolem vejce začalo bublat.
Pak vybuchlo.
Okolní zem se začala loupat jako kůra z citronu. Přihlížející mágy, kteří se okamžitě rozprchli do úkrytů, zasypávaly koláče kouřícího bahna. Jen Peníz, Pozinkl a Mykadlo zůstali na místě, a měli tak možnost pozorovat, jak se z loučky noří zářivě bílá budova, ze které opadává bláto a drny. Vedle té první ze země vyrážely postupně další, opěrné pilíře vyrůstaly doslova ze vzduchu a spojovaly věž s věží, budovu s budovou.
Pozinkl jen tiše vyjekl, když mu pod nohama zmizela nerovná travnatá zem a nahradila ji dokonalá dlažba zdobená stříbrným vzorkem, rovná jako stůl. Poněkud ho vyděsilo, když se zem pod ním vzepjala a vynesla celou trojici vysoko nad vrcholky stromů.
Vzápětí minuli střechy Univerzity, které se propadly hluboko dolů. Ankh-Morpork se pod nimi rozprostřel jako plán města, řeka - namodralý had, pláně - mlhavé nic. Pozinkl rychle polkl, aby vyrovnal tlak v uších, ale vzestup pokračoval. Obklopila je mračna.
Celí mokří a prostydlí se vynořili do teplé sluneční záře a na všechny strany se kolem nich do nekonečna prostírala zvlněná rovina mraků. Z té se kolem začaly doslova vysunovat další věže a zářily v ostrém slunečním světle, až přecházel zrak.
Mykadlo si pomalu klekl a nejistě osahával zem. Pokynul Pozinklovi, aby udělal totéž.
Pozinkl pod rukama ucítil hmotu hladší než mramor. Připadala mu trochu jako led, kdyby byl ovšem led na omak mírně vlahý, a podobala se ze všeho nejvíc slonovině. Nebyla sice průhledná, ale působila neodbytným dojmem, že by ráda byla.
Pozinkl měl vzdálený pocit, že kdyby zavřel oči, nebyl by schopný ji žádným jiným smyslem vnímat.
Setkal se s Mykadlovým pohledem.
"No, ehm, na mě se nedívejte," zabrumlal,, já taky nevím, co to je."
Oba se obrátili k Penízovi, který prohlásil: "Je to magie."
"Ano, pane, ale z čeho je to udělané?" zeptal se Mykadlo.
"Je to uděláno z magie. Ze surové magie. Zhmotnělé. Sražené. Obnovované každou vteřinu. Dovedete si představit lepší materiál pro stavbu sídla mágů a Magického prazdroje?"
Hůl zableskla a mraky zmizely. Hluboko pod nimi se objevila Zeměplocha a odsud, z té závratné výšky bylo vidět, že je to opravdu obrovský plochý kruh připevněný k obloze ústřední horou Cori Celesti, kde žijí bohové. Kruhové moře bylo tak blízko, že by se do něj dalo z místa, kde trojice stála, doskočit. Tamhle opodál se rozkládal obrovský světadíl klačský, pokřivený perspektivou. Krajopád na hraně světa se jevil jako jiskřící zakřivená linka.
"Je tak obrovský," vydechl Pozinkl. Svět, ve kterém byl zvyklý žít, se prostíral stěží kousek za brány Neviditelné univerzity a on by byl raději, kdyby to tak zůstalo. Ve světě takové velikosti se mohl člověk cítit pohodlně. Jenže v žádném případě se nemohl cítit pohodlně skoro kilometr vysoko, tím spíše, když měl pod nohama něco, co vlastně vůbec nemělo hmotný základ.
Ta myšlenka ho šokovala. Byl mág, ale takováhle magie mu dělala starosti.
Pomalu se bokem přišoural k Mykadlovi a ten ucedil koutkem úst: "Není to tak docela přesně to, co jsem čekal."
"Ehm?"
"Vypadá to odsud seshora mnohem menší, co říkáte?"
"No, já nevím. Poslyšte, musím vám říct jednu -"
"No, podívejte se například na hory Beraní hlavy. Člověku by stačilo natáhnout ruku a mohl by si na ně sáhnout."
Upírali oči přes tři sta kilometrů k mohutnému skalnímu masivu, který se bíle a zlatě leskl. Říkalo se, že kdybyste cestovali směrem na střed, tajnými údolími Beraní hlavy, došli byste do věčně ledových krajů pod Cori Celesti, kde se rozkládá tajná říše Ledových obrů, kteří jsou tam uvězněni od poslední velké bitvy s Bohy. V těch dnech bývaly hory obyčejnými ostrůvky v moři ledu a led se na nich držel dodnes.
Peníz se usmál svým zlatým smíchem.
"Tak co říkáte, Mykadlo?" zeptal se.
"Je tady nádherně čistý vzduch, pane. A hory vypadají tak malé a zdají se být blízko. Právě jsem říkal, že mám dojem, jako by stačilo natáhnout se, a člověk by se jich mohl dotknout -"
Peníz ho umlčel mávnutím ruky. Zvedl tenkou ruku a vyhrnul si rukáv tradičním pohybem, který měl naznačit, že následující magický kousek bude proveden bez nejmenší šalby a klamu. Natáhl ji, naklonil se za ní a pak se zase narovnal. V ruce třímal hrst bílé hmoty - prokazatelně a nade vší pochybnost sněhu.
Oba mágové s ochromeným mlčením pozorovali, jak sníh pomalu taje a odkapává mu z pěsti na podlahu.
Peníz se zasmál.
"Zdá se vám to neuvěřitelné?" řekl. "Chcete, abych vám nasbíral perly z nejkrajnějšího Krullu, nebo písek z Velkého Nefu? Dokázali jste se svou starou magií alespoň polovinu toho, co já s tou novou?"
Pozinklovi se zdálo, že v chlapcově hlase zní jakýsi kovový tón. Upřeně zíral oběma starším mágům do tváří.
Nakonec si Mykadlo ztěžka povzdechl a velice tiše odpověděl: "Ne. Celý svůj život jsem hledal pravou magii, a všechno, co jsem našel, byla jen barevná světla, drobné triky a spousta starých vyschlých knih. Magie vlastně pro svět neudělala vůbec nic."
"A kdybych vám řekl, že bych chtěl rozpustit magické řády a zavřít Univerzitu? I když, samozřejmě, mým starším poradcům budou zachovány všechny výhody a dostane se jim příslušných poct?"
Mykadlovi zbělely klouby zaťatých rukou, ale nakonec řekl: "Co se k tomu dá říci? K čemu je nám svíčka uprostřed slunečného dne?"
Peníz se otočil k Pozinklovi. Totéž udělala jeho hůl. Složité drobnořezby ho chladně pozorovaly. Jedna z nich, v horní části hole, se velmi nepříjemně podobala pozvednutému obočí.
"Jste nějaký nemluvný, Pozinkle. Vy s tím nesouhlasíte?"
Ne. Magický prazdroj už jednou zaplavil svět, ale předkové ho nechali úmyslně vyschnout a vyměnili ho za obyčejnou magii. Magie je pro lidi, bohy nezajímá. Supermagie, to není nic pro nás. Už tenkrát na ní bylo něco špatného, jenže my jsme zapomněli, co. Mně se líbí prostá magie. Ta neruší běh světa. Hodí se sem. Je na místě. Chci být jen obyčejným mágem, pomyslel si Pozinkl.
Sklopil oči ke špičkám nohou.
"Souhlasím," zašeptal.
"Výborně," prohlásil Peníz spokojeně. Přešel k okraji ochozu a podíval se na plánu podobný Ankh-Morpork, který ležel hluboko pod nimi. Proslulá Věž umění dosahovala sotva desetiny jejich výše.
"Myslím," řekl, "že příští týden za úplňku uspořádáme slavnostní obřad."
"Ehm. Úplněk bude až za tři týdny," upozornil ho Mykadlo.
"Příští týden," opakoval Peníz. "Když řeknu, že bude příští týden úplněk, tak bude úplněk." Peníz chvíli se zájmem pozoroval budovy Univerzity, podobné malému modelu, a pak ukázal rukou.
"Co je támhleto?"
Mykadlo natáhl krk.
"Ehm. To je knihovna. Ano. To je budova knihovny. Ehm."
Zavládlo ticho tak husté, že Mykadlo jasně cítil, že se od něj ještě něco čeká. Cokoliv bude lepší než to strašné ticho.
"Tam ukládáme knihy, víte? Devadesát tisíc svazků, je to tak, Pozinkle, že?"
"Ehm? Co? Aha. Ano. Asi devadesát tisíc svazků, myslím."
Peníz se opřel o svou hůl a chvilku se zamyšleně díval dolů.
"Spalte je," prohlásil nakonec. "Všechny."

Půlnoc už dávno rozprostřela své černé zboží nad chodbami Neviditelné univerzity, když se Pozinkl tiše a s nadějí téměř vyhaslou, plížil k netečným dveřím knihovny. Opatrně zaklepal a zvuk se prázdnými chodbami rozlehl tak hlasitě, že se mág musel opřít o stěnu a počkat, až jeho zuřivě bušící srdce alespoň trochu zpomalí.
Za chvíli uslyšel zvuk, jako když někdo odsunuje kusy těžkého nábytku.
"Oook?"
"To jsem já."
"Oook?"
"Pozinkl."
"Oook."
"Podívejte se, musíte co nejrychleji zmizet! Chce spálit knihovnu!"
Žádná odpověď.
Pozinkl klesl přede dveřmi na kolena.
"On to opravdu udělá," zašeptal. "Pravděpodobně dokonce přinutí mě, abych to udělal. To ta jeho hůl, ehm, ta ví všechno, co se děje, a taky ví, že já o tom vím…, prosím vás, pomozte mi…"
"Oook?"
"Včera v noci jsem nahlédl do jeho pokoje… a hůl, ta jeho hůl zářila, stála tam uprostřed místnosti a zářila jako světelný paprsek a ten chlapec vzlykal na lůžku. Cítil jsem, jak se k němu ta hůl upíná, jak ho učí, šeptá mu strašlivé věci, a pak si mě všimla, musíte mi pomoci, vy jste jediný, kdo není pod vlivem toho-"
Pozinkl najednou zmlkl. Tvář mu ztuhla. Velice pomalu a nechtě se obrátil. Dělal to proti své vůli, ale nemohl tomu zabránit, protože něco s ním nezadržitelně otáčelo.
Věděl, že je Univerzita prázdná. Všichni mágové se přestěhovali do Nové věže, kde měl i ten nejobyčejnější student mnohem lepší byt než předtím ti nejstarší mágové.
Několik metrů od něj visela ve vzduchu hůl. Obklopovala ji slabá oktarínová záře.
Pozinkl se velice opatrně postavil a se zády přitisknutými k hrubé stěně a očima upřenýma na tu věc se pomalu sunul podél zdi až na konec chodby. Než zahnul za roh, všiml si, že hůl ho sice nepronásleduje, ale otáčí se kolem svislé osy a pozoruje ho.
Slabě vykřikl, bleskem si podkasal roucho a pustil se do běhu.
Hůl se objevila před ním. Smykem se zastavil a chvilku lapal po dechu.
"Mě nevystrašíš," zalhal si, otočil se na podpatku a pustil se opačným směrem. Přitom luskl prsty a v ruce se mu zhmotnila pochodeň hořící jasným bílým plamenem (jen zvýšené vyzařování na vlnové délce oktaríny dokazovalo, že je magického původu).
Hůl se znovu objevila před ním. Světlo Pozinklovy pochodně bylo najednou jakoby nasáto do tenkého proudu hučícího bílého plamene s namodralým jádrem, který se po chvilce zachvěl a se slyšitelným "plop" zhasl.
Pozinkl čekal a po oklamané sítnici mu běhaly malé plamínky, ale jestliže se hůl ukrývala v okolní temnotě, pak se zřejmě nechystala využít své převahy ani pláštíku tmy. Když se Pozinklovi vrátil zrak, spatřil po své levici o něco temnější stín. Bylo to schodiště dolů do kuchyní.
Vrhl se k němu, pádil dolů po neviditelných stupních a stěží udržoval rovnováhu na neočekávaných nepravidelnostech mohutných starých balvanů. V dáli před sebou zahlédl namodralý měsíční svit, který proudil kovovou mříží, a Pozinkl věděl, že tam někde je východ do vnějšího světa.
Mírně se potácel, bolela ho kolena a jeho vlastní dech mu hučel v uších, jako by si na hlavu nasadil obrovskou lasturu. Nejistým krokem se rozběhl nekonečnou temnou pustinou chodby.
Pod nohama cítil různé předměty. Krysy tady už samozřejmě nebyly, ale v poslední době se kuchyně přestaly vůbec používat - univerzitní kuchař byl sice jeden z nejlepších na světě, ale teď dokázal každý mág vykouzlit jídlo, které nebyla schopna stvořit ruka obyčejného smrtelníka. Obrovské měděné pánve visely nepovšimnuty na stěnách, jejich lesk pomalu mizel a kuchyňská ohniště v gigantických krbech pokrýval jen studený šedivý popel…
Hůl se vznášela napříč přede dveřmi jako závora. Když se Pozinkl přiblížil, otočila se do svislé polohy a s výrazem škodolibosti ho pozorovala. Pak se zakývala a zcela plynule začala vzduchem klouzat k němu.
Pozinkl ustupoval a nohy se mu smekaly na mastných kamenech. Náraz do stehen ho přinutil vykřiknout, ale když sáhl za sebe, zjistil, že narazil do jednoho ze špalků na porcování masa.
Ruka mu v zoufalé snaze tápala po povrchu špalku a proti všemu očekávání narazila na těžký sekáček zaťatý do dřeva. Podvědomým gestem, starým jako lidstvo samo, se Pozinklovy prsty sevřely na jeho násadě.
Docházel mu dech, trpělivost, čas a díky tomu, jak byl vyděšený, i zdravý rozum.
Tak se stalo, že když se hůl vznášela už těsně před ním, vytrhl sekáček ze špalku, bleskem ho zvedl nad hlavu, sebral všechnu sílu, která mu ještě zbývala a…
A zarazil se. Všechna magická výchova se v něm vzpírala a bouřila, protestovala proti zničení tak dokonalé magické síly. Síly, která by se dala skvěle využít, síly, kterou by mohl využít třeba právě on…
Hůl se otočila tak, že ležela ve vzduchu vodorovně a její konec mířil přímo na Pozinkla.
O několik chodeb dál stál knihovník zády opřený o vnitřní stranu dveří a pozoroval bílá a modrá světélka, která se míhala po podlaze. Slyšel vzdálenou explozi syrové energie, zvuk, který začal pomalu a nízko a skončil v takových výškách, že ho nebyl s to zaslechnout ani Hafal, který se choulil pod stolem a předními packami si tiskl hlavu.
Pak se ke knihovníkovi donesl slabý obyčejný zvuk, kovové cinknutí připomínající zvuk, jaký by vydal například rozpálený a pokroucený sekáček na maso, který někomu vyklouzl z ruky a padl na kamenné dláždění.
Byl to zvuk, který změnil následující ticho v nehlučnou vlahou lavinu.
Knihovník se zahalil do ticha jako do temného pláště a dál stál u svých dveří. Zíral přitom vzhůru na řady knih, z nichž každá slabě světélkovala v matné záři své vlastní magie. Regál za regálem na něj shora upíral oči.* Ony to slyšely. Cítil jejich strach.
Orangutan stál nějakou dobu nehnutě jako socha a pak, jak se zdálo, došel k nějakému rozhodnutí. Klepaje kotníky rukou o podlahu, přešel ke svému stolu, odkud po dlouhém přehrabování a hledání vytáhl velký kovový kruh, který se ježil klíči. Pak přešel do optického středu místnosti a velmi významně pronesl: "Oook."
Knihy se natáhly z regálů. Teď získal jejich plnou pozornost.

"Co je to za místo?" zeptala se Conina.
Mrakoplaš se rozhlédl kolem a pokusil se hádat.
Byli stále ještě ve středu Al Kali. Za zdmi slyšel hukot davů. Jenže uprostřed toho rušného města někdo vyčistil rozlehlý prostor, obehnal jej zdí a vybudoval v něm zahradu tak romanticky přirozenou, že vypadala stejně pravě jako selátko z mandlového těsta.
"Vypadá to, že uprostřed města zabral někdo deset čtverečních kilometrů a obehnal je zdí a věžemi," zkusil to nakonec.
"To je ale divný nápad," zavrtěla Conina hlavou.
"No, možná že to byla nějaká místní náboženská sekta - víš, podle nich, když zemřeš, tak se dostaneš do nějaké takovéhle zahrady, kde hraje podobná krásná hudba a taky," pokračoval poněkud kulhavě, "se tam podává šerbet a to - mladé ženy, taky tam jsou."
Conina přeletěla pohledem po zelené nádheře zahrady obehnané zdí, plné pávů, zdobných podloubí, altánů a lehce supících vodotrysků. Dobrý tucet žen, polehávajících na lehátkách, jí pohled bez zájmu oplatilo. Ukrytý orchestr smyčcových nástrojů hrál složitou klačskou hudbu nazývanou hašš.
"Jenže já nejsem mrtvá, prohlásila. Jsem si naprosto jistá, že bych si něco takového pamatovala. Kromě toho já si takhle ráj nepředstavuji!." Podívala se pohrdlivě na polehávající postavy a dodala: "Zajímalo by mě, kdo jim dělá vlasy?"
Mezi lopatky se jí přitiskl hrot meče a ona i Mrakoplaš vykročili po dokonale upravené cestičce k malému pavilonu se střechou ve tvaru kopule, který stál v malém olivovém hájku. Ušklíbla se.
"A už v žádném případě nemám ráda šerbet!"
Mrakoplaš mlčel. Byl zaměstán tím, že pilně studoval stav svého vědomí, a to, co viděl, se mu ani trochu nelíbilo. Klíčilo v něm totiž strašlivé podezření, že se zamiloval.
Byl si skoro jistý, že zaznamenal všechny průvodní jevy. Potily se mu dlaně, cítil nedefinovatelný pocit v žaludku a všeobecně měl dojem, že má kůži na hrudníku vyrobenou z příliš těsného plastiku. Kdykoliv Conina promluvila, zdálo se mu, že mu někdo jezdí po páteři horkým železem.
Podíval se na Zavazadlo, které mu stoicky klusalo po boku, a rozpoznal tytéž příznaky. "Takže ty taky?" zaúpěl.
Možná, že si to na víku Zavazadla jen pohrály sluneční paprsky, ale možná že bylo na kratičký okamžik opravdu o něco červenější než obvykle.
Pochopitelně, dřevo myslícího hruškovníku má zvláštní mentální spojem se svým majitelem… Mrakoplaš zavrtěl hlavou. No ano, to by vysvětlovalo, proč ta věc není v posledních dnech ve své vlastní zlomyslné kůži.
"To nemůže nikdy fungovat," prohlásil Mrakoplaš. "Tím chci říct, že ona je žena a ty jsi, no, ty jsi -" Na okamžik se zarazil. "No ať jsi co jsi, jsi koneckonců dřevo. Nikdy to nemůže fungovat. Lidi by vás pomluvili."
Ohlédl se znovu na postavy zahalené v černém, které je provázely jako stráž.
"Nevím, co od toho čekáš," řekl nakonec odměřeně.
Zavazadlo popoběhlo za Coninou a přitočilo se k ní tak blízko, že do něj narazila kotníkem.
"Odskřípni!" vyštěkla popuzeně a nakopla ho tentokrát úmyslně.
Pokud se dá u Zavazadla mluvit o výrazu, tak v tu chvíli na Coninu zíralo s výrazem nevěřící křivdy.
Pavilon před nimi vypadal jako cibule obrácená špičkou vzhůru, osázená drahým kamením a postavená na čtyři sloupy. Uvnitř byla směsice polštářů, na kterých se povaloval tlustý muž ve středním věku a tři ženy. Muž na sobě měl roucho z purpurového hedvábí vyšívané zlatou nití. Ženy, jak se mohl Mrakoplaš přesvědčit na vlastní oči, byly živoucí ukázkou, že šest malých pokliček a nějaká ta píď síťoviny zakryjí ledacos, i když - Mrakoplaš se zachvěl - zdaleka ne všechno.
Zdálo se, že muž něco píše. Zvedl k nim hlavu.
"Předpokládám, že náhodou neznáte dobrý rým na slovo, právo?" zeptal se poněkud nevrle.
Mrakoplaš s Coninou si vyměnili pohled.
"Zdrávo?" řekl Mrakoplaš. "Hravo?"
"Krávo?" navrhla Conina s nucenou veselostí.
Muž zaváhal. "Kráva - to se mi docela líbí. Kráva, to otevírá určité další možnosti. Podívejme, proč ne? Mohla by to být kráva. Přitáhněte si nějaký ten polštář, mimochodem. Nalejte si trochu šerbetu. A proč tam tak hloupě stojíte?"
"To je těmi provazy," pohodila Conina hlavou.
"Já zas mám alergii na chladnou ocel," dodal Mrakoplaš.
"Opravdu, jak nepohodlné," přikývl tlouštík a zatleskal rukama, na kterých měl tolik prstenů, že z toho vzešlo spíš jakési zachřestění. Dva ze strážných přistoupili k zajatcům, přeřezali jim pouta a celý oddíl se tiše rozplynul, přestože měl Mrakoplaš velmi vtíravý pocit, že je z okolních křovin pozoruje větší počet tmavých očí. Prapůvodní instinkt mu říkal, že zatímco teď zdánlivě zůstali s Coninou a tlouštíkem sami, při jakémkoliv podezřelém pohybu z jeho strany by se svět změnil ve velmi ostré, špičaté a bolestivé místo. Snažil se vyzařovat neškodnost a bodré přátelsví. V duchu neúnavně hledal něco, co by mohl říci.
"Myslím," pustil se nakonec do toho dobrodružství, rozhlédl se po brokátových závěsech, rubíny osázených pilířích a zlatem protkávaných potazích, "že tady máte moc hezké bydlení. Je to takové -" v duchu hledal něco úplně popisného, "Je to přímo zázrak dokonalého zařízení."
"Člověk se snaží o jednoduchost," povzdechl si jejich hostitel, který stále ještě něco horlivě psal. "Proč jste sem vlastně přišli? Ne, že by nebylo potěšení setkat se se spřízněnými dušemi, oddanými múze poezie."
"Přivedli nás sem," oznámila mu Conina.
"Nějací chlápci s meči," doplnil ji Mrakoplaš.
"Ale, lidičky, to oni dělají jen tak, aby nevyšli ze cviku. Vezmete si jednu?"
Luskl prsty na jednu z dívek.
"Ne, hm, teď ne," začal Mrakoplaš, ale dívka zvedla z nízkého stolku podnos se zlatohnědými tyčinkami a uctivě mu ho podala. Jednu si vzal a ochutnal. Byla výtečná, trochu chrupavá, sladká a s jemnou příchutí medu. Vzal si rychle ještě dvě další.
"Odpusťte," ozvala se Conina, "ale kdo vlastně jste? A kde to jsme?"
"Jmenuji se Creosot, Serif Al Kali," odpověděl tlustý muž, "a tohle je moje Divočina. Jeden dělá, co může."
Mrakoplašovi zaskočila jeho medová tyčinka.
"Ne ten Creosot, co se říká ,bohatý jako Creosot'?" zeptal se.
"To byl můj drahý otec. Já jsem, abych se přiznal, o trošku bohatší. Když má člověk nesmírné množství peněz, je velmi těžké docílit jednoduché prostoty. Ale jak říkám, jeden dělá, co může."
"Mohl byste se pokusit své peníze rozdat," nadhodila Conina.
Tlouštík si znovu zhluboka povzdechl. "To není tak jednoduché, víte. Ne, kdepak, člověk se musí pokusit udělat co nejméně, i když má velmi mnoho."
"Ne, počkejte," zvolal Mrakoplaš vzrušeně a kolem se rozlétly úlomky medové tyčinky ,,já myslel, jak se říká, že na co sáhnete, to se promění ve zlato, u všech bohů!"
"V tom případě by mohla být obyčejná návštěva záchodu dost nebezpečná věc," dodala poněkud rozverné Conina, "když dovolíte."
"Ano, máte pravdu," obrátil se Creosot k Mrakoplašovi, jako by ji neslyšel. "Člověk se o sobě takových historek doslechne… Je to dost únavné. Jako kdyby záleželo na bohatství. Pravé bohatství však leží v pokladech literárních."
"Ten Creosot, o kterém jsem slyšela já," řekla Conina pomalu, "byl náčelníkem, no řekněme, vražedné sekty. Těch původních Assassinů, kterých se obával celý středový Klač. Ne, že bych se vás chtěla dotknout."
"Ach ano, to byl drahý papá," přikývl Creosot junior. "To byli haššišínové, skvělý a neotřelý národ. Ale nebylo to příliš efektivní. Tak jsme si nakonec najali thugy."*
Sekta thugů - škrtičů - působila v Indii. Vzhledem k tomu, že jim náboženství zakazovalo prolévat krev, škrtili své oběti konopnou smyčkou nebo zvláštními hedvábnými šátky.
"Aha. To byla nějaká náboženská sekta, že?" prohlásila Conina znalecky.
Creosot na ni vrhl dlouhý pohled. "Ne," pronesl nakonec pomalu. "Ani bych neřekl. Myslím, že největší proslulost získali díky dovednosti, s jakou dokázali komukoliv uvázat kravatu."
Zvedl pergamen, na který psal, a pokračoval: "Já hledám mnohem intelektuálnější život, a proto jsem také nechal střed města přeměnit v Divočinu. Je to prostředí, které vzbuzuje mnohem přirozenější tok myšlenek. Jeden dělá, co umí. Mohu vám přečíst svůj poslední opus?"
"Čí dopis?" zeptal se Mrakoplaš, který ho nestačil tak docela sledovat.
Creosot vzletným gestem pozvedl jednu ruku a zadeklamoval následující verše:

Letní den ve stínu rozvoněných stromů,
láhev vína, krajíc chleba,
trochu jehněčího kuskusu,
mísa zadělávaného kuržetu,
pečené páví jazýčky, kebaby,
ledový šerbet, silná káva,
výběr sladkostí na servírovacím stolku
a zvol, co zvol, to tvé je lásky právo,
zpíváš a ten zpěv mne táhne domů,
jsme spolu v Divočině, ty má sladká…

Zarazil se a zamyšleně pozvedl pero.
"Možná že kráva není ten nejlepší rým," začal, "když se tak na to teď dívám -"
Mrakoplaš se rozhlédl po okolní zeleni vybavené dokonalou manikúrou a pedikúrou, malebně naaranžované balvany a okolní vysoké zdi. Z houští na něj zamrkaly temné oči.
"Takže tohle je Divočina?" zeptal se nakonec.
"Mí zahradníci spojili všechny základní rysy divočiny, alespoň doufám. Strávili celou věčnost, než se jim podařilo potoky příslušně zklikatit. Všichni mi říkají, že Divočina poskytuje pohledy na drsnou krásu a velebnou dokonalost divoké přírody."
"A na škorpiony," zabručel Mrakoplaš a vzal si další medovou tyčinku.
"O tom nic nevím," odpověděl básník. "Škorpion se mi zdá dost nepoetický. Med divokých včel a kobylky - to zní mnohem lépe, alespoň podle běžných básnířských návodů, i když já osobně jsem nikdy nepřišel hmyzu na chuť."
"Já si vždycky myslela, že ty kobylky, které podle různých vyprávění pojídají lidé v divočině, jsou vlastně ovocem nějakého stromu," obrátila se k němu Conina. "Otec říkával, že jsou docela dobré."
"Takže to nebyl hmyz?" podivil se Creosot.
"Myslím, že ne."
Serif pokynul Mrakoplašovi. "V tom případě můžeš tyhle klidně dojíst," prohlásil milostivě. "Jsou to nechutné. chrupavé věci, nevím, co na nich lidé mají."
"Nechtěla bych vypadat nevděčně," ozvala se Conina, zatímco Mrakoplaš začal hlasitě dávit, "ale proč jste nás sem dal přivést?"
"To je dobrá otázka," prohlásil Creosot. Chvíli na ni nepřítomně zíral, jako kdyby si opravdu pokoušel vzpomenout, proč tady jsou.
"Ty jsi opravdu velmi půvabná mladá žena," řekl nakonec. "Neuměla bys náhodou rozehrát citeru?"
"Kolik to má čepelí?" zeptala se Conina.
"Škoda," zesmutněl Serif. "Nechal jsem si jednu dovézt."
"Otec mě naučil hrát na harmoniku," pokusila se ho potěšit.
Creosot chvilku nehlučně pohyboval rty.
"To nepomůže," zavrtěl nakonec hlavou. "Nerýmuje se to. Ale stejně ti děkuji." Znovu se na ni zamyšleně podíval. "Víš, jsi skutečně neobyčejně krásná. Už ti někdo řekl, že se tvůj krk podobá věži ze slonoviny?"
"Nikdo," odpověděla Conina.
"Škoda," řekl Creosot znovu. Chvilku se přehraboval mezi polštáři, až našel malý zvonek, kterým zazvonil.
Zanedlouho se za pavilonem vynořila hubená zasmušilá postava. Muž vypadal velmi schopně, jako někdo, kdo by dokázal promyslet cestu vývrtkou, aniž by se při tom jedinkrát ohnul, a v očích měl výraz, který by přinutil i zdatného hlodavce zahnaného do kouta odplížit se po špičkách.
Ten muž na sobě měl obrovskými pomyslnými písmeny napsáno Velký vezír. Jemu nemusel nikdo vyprávět o tom, jak se okrádají vdovy a jak se zavírají zvědaví mladící do tajných jeskyní s poklady. Když se jednalo o nějakou špinavou práci, určitě byste o ní našli stať v učebnici, kterou napsal on, nebo ještě pravděpodobněji, jejíž rukopis někomu ukradl.
Na hlavě měl turban, z nějž vyčnívala špičatá čepice. A samozřejmě dlouhý řídký knír.
"Tady jsi, Krajji."
"Veličenstvo?"
"To je můj Velký vezír," představil ho Serif.
Jsem si to hned myslel, řekl si v duchu Mrakoplaš.
"Tihle lidé, proč jsme je sem vlastně dali přivést?"
Vezír se nervózně popotáhl za knír a zatvářil se, jako by se chystal podepsat hypotéku na vlastní dům.
"Klobouk, Veličenstvo. Ten klobouk, jestli si vzpomínáte."
"Ach ano! Úžasný! Kam jsme ho dali?"
"Okamžik," vmísil se do hovoru Mrakoplaš naléhavým tónem. "Ten klobouk… není to náhodou takový odřený špičatý klobouk, který je celý pošitý… takovými věcmi? Víte, samá krajka a spousta-" zaváhal, "nenasadil si ho náhodou někdo na hlavu, že ne?"
"On nás výslovně varoval, abychom to nedělali," řekl Creosot, "takže Krajj ho dal, samozřejmě, nasadit jednomu otrokovi. Ten tvrdil, že jej z klobouku bolí hlava."
"Klobouk nám taky řekl, že se tady v nejbližší době objevíte," řekl vezír a maličko se před Mrakoplašem uklonil. "Proto jsem - tedy chtěl jsem říci, Serif se domníval, že byste nám o tom skvostném artefaktu mohli říci něco bližšího."
Existuje tón hlasu, který se používá jen u výslechu, a právě takový tón teď vezír použil. Lehce přibroušený tón jeho slov celkem jasně naznačoval, že jestli se o klobouku rychle nedozví něco hodně zajímavého, hodlá uplatnit několik dalších výzvědných metod, v jejichž popisu by zazněla slova jako "do ruda rozpálený", a "nůž jako břitva". Samozřejmě většina velkých vezírů ani jiným tónem mluvit neumí. Mají na to pravděpodobně někde speciální školu.
"Sákryš, to jsem vážně rád, že jste ho našli," rozzářil se Mrakoplaš. "Ten klobouk je totiž arciaúúúú -"
"Prosím?" řekl Krajj a mávl na několik strážných, kteří postoupili kupředu. "Nerozuměl jsem, co jste řekl potom, kdy vás tady ta mladá dáma -" uklonil se Conině, "- udeřila loktem do hlavy."
"Myslím," řekla Conina velmi slušně, ale pevně, "že bude nejlepší, když nás tam odvedete, abychom si ten klobouk mohli prohlédnout."
O pět minut později prohlásil klobouk, který trůnil na stole uprostřed Serifovy pokladnice: Konečně. Co vás tak zdrželo?

A právě v tomto okamžiku, kdy se zdá, že se Mrakoplaš s Coninou v nejbližší chvíli stanou obětí vražedného útoku, má Peníz promluvit ke shromážděným a vyděšeným mágům na téma zrada a Zeměplocha má upadnout do temna magické diktatury, nastal čas zmínit se o poezii a inspiraci.
Tak například Serif se ve své dokonale vyšperkované Divočince natáhl na lehátko a zalistoval zpět ve svém svazečku pergamenů, aby upravil následující verše:

Už vstávej! Ráno do šálku svou lžičku upustilo
a její zazvonění hvězdy zaplašilo!

- a pak si znovu ztěžka povzdechl, protože jak se zdálo, ty skvělé verše, které se mu v mozku často rozhořely jasným plamenem, vždycky nějakým záhadným způsobem vyhasly, než se mu je podařilo zachytit tuší.
A je více než jisté, že se mu to nikdy nepodaří.
Bohužel, takové věci se dějí neustále.
Ve vícerozměrných světech mnohovesmíru je známá skutečnost, že ty největší objevy vznikly díky okamžitému záblesku inspirace. Samozřejmě že nejdřív je kolem toho spousta myšlení a dřiny, ale co celou věc pravidelně doklepne, je něco jako padající jablko, syčící konvice na čaj nebo voda, která vám vyteče z vany, když si do ní sednete. V hlavě přihlížejícího člověka najednou něco cvakne, a kousky rébusu do sebe zapadnou. Tvar DNA, jak se všeobecně tvrdí, dluží svůj objev náhodnému pohledu na spirálové schodiště v okamžiku, kdy vědcův mozek byl právě v tom příhodném stavu zmámení. Kdyby byl v té chvíli použil výtah, mohla být celá genetická věda postavena na úplně jiných základech.*
To se považuje za něco úžasného. Ale není. Je to tragické. Malé částečky inspirace se pohybují vesmírem neustále, pevnými substancemi prolétají stejně snadno jako neutrino kupkou cukrové vaty a většina z nich nás míjí.
Nebo ještě hůř, většina z těch, které zasáhnou svůj přirozený cíl, tedy mozek, trefí ten špatný.
Tak například ošklivý sen o olověné koblize na dvoukilometrovém jeřábu, který by ve správné hlavě působil jako katalyzátor k vytvoření objevu elektrického indukčního pole, vzniklého na základě potlačené planetární gravitace (levné, nevyčerpatelné a absolutně ekologické energie, kterou zmíněný svět hledá už celá staletí a jehož neexistence uvrhla lidstvo do nesčetných nesmyslných válek), se zdál malé vyplašené kachně.
Jiná taková nešťastná příhoda se odehrála, když měl pohled na stádo bílých koní, pádících polem modrých hyacintů, přivodit zlom v myšlení těžce tápajícího skladatele. Ten člověk by byl vytvořil proslulou suitu zvanou Letící bůh, která by přinesla útěchu a balzám do duší milionů, kdyby byl v tom okamžiku, nešťastník, neležel doma v posteli se suchým loupáním. Inspirace v tomto případě padla na kolemjdoucí žábu, a to, jak uznáte sami, nebyla ta pravá osobnost k vytvoření brilantního notového skvostu, který by se navěky zapsal do hudební historie.
Mnohé civilizace si tohle strašlivé plýtvání uvědomily a pokusily se vytvořit různé systémy, které by mu zabránily. Tato činnost zahrnovala celkem příjemné, ale většinou nelegální pokusy naladit lidské vědomí na správnou vlnovou délku použitím různých exotických bylin a hub a kvasných procesů. Nikdy to nefungovalo správně.
A tak Creosot, který si v duchu vysnil celou poemu o životě a filozofii a o tom, jak obojí vypadá mnohem lépe dnem vinné sklenky, nebyl schopen vyjádřit své myšlenky v praxi, protože v sobě neměl ani tolik poezie jako zamilovaná hyena.
Proč bohové dovolí, aby se takovéhle věci děly dnes a denně, to je záhada.
Přesněji řečeno, není to zase taková záhada, ale ten záblesk inspirace, který by ji pomohl vyřešit, už se dostavil, jenže tvor, který jej vstřebal - malá sýkorka modřinka -, nikdy nebyla schopná předat svůj objev dál. Několikrát se o to pokusila pomocí velmi složitě kódovaných pohybových poselství na stole v kuchyni s otevřeným oknem, ale marně. Zřejmě jen zvláštní shodou okolností se stalo, že filozof, který řešením tohoto problému strávil několik bezesných nocí, se téhož dne probudil a v hlavě se mu zrodil dokonalý plán na krádeže oříšků z ptačích budek.
Což nás sice malou oklikou, ale zato velmi nenásilně, přivádí opět k předmětu magie.
Daleko, velmi daleko v nekonečné temnotě meziplanetárního prostoru, se pohybuje jedna částice inspirace, která samozřejmě nezná svůj osud. A to je pravděpodobně dobře, protože kdoví co by udělala, kdyby tušila, že má už za několik hodin zasáhnout nepatrný cíl v podobě Mrakoplašova mozku.
Bude to těžká práce, protože i když Mrakoplašovy tvůrčí schopnosti jsou relativně dosti velké, osud naší částice ji staví před namáhavý problém zasáhnout pohyblivý cíl velikosti hrozinky na vzdálenost několika světelných let. Život malých částic v obrovském vesmíru bývá někdy velmi těžký.
Jestliže se jí to podaří, dostane Mrakoplaš skvělý filozofický nápad. Jestliže ne, objeví se před duševním zrakem jedné nedaleké cihly velmi podivný obraz, se kterým si ten kus pálené hlíny ovšem absolutně nebude vědět rady.
Serifův palác zabíral prakticky tu část středu Al Kali, kterou nezabírala Divočina. Většina věcí, které se pojily ke Creosotovi, vešla do pověstí a mytologie a o jeho paláci plném oblouků, kopulí a pilířů se říkalo, že má víc místností, než by kdo dokázal spočítat. Mrakoplaš už si ani nepamatoval, ve kterém čísle se teď nacházejí.
"Je to magie, že?" zeptal se Krajj - Velký vezír.
Loktem šťouchnul Mrkoplaše do žeber.
"Ty jsi mág," pokračoval. "Řekni mi, co to všechno dokáže!"
"Jak víte, že jsem mág?" ohradil se Mrakoplaš zoufale.
"Máš to napsáno na klobouku," odpověděl vezír.
"Jo tak."
"A taky jste s tím pluli na té samé lodi. Moji lidé vás tam viděli."
"Serif zaměstnává piráty a otrokáře?" zasyčela rozhořčeně Conina. "Nezdá se mi, že by to byl zrovna prostý a jednoduchý trik."
"O ne, to je omyl. Otrokáře a piráty zaměstnávám já. Co byste nakonec chtěli," dodal Krajj, "Jsem vezír, ode mě se to čeká."
Zamyšleně si prohlédl dívku a pokynul několika strážným.
"Současný Serif se na mnoho věcí dívá očima literární teorie a na některé dokonce jen teorie," prohlásil vezír. "Já naopak nikoliv. Odveďte ji do serailu, i když se obávám," obrátil oči v sloup a zhluboka si povzdechl, "že jediné, co tam na ni čeká, je nuda a možná přetažené hlasivky."
Pak se obrátil k Mrakoplašovi.
"Ty mlč," varoval ho. "Nehni ani prstem. Nepokoušej se o žádné magické triky. Jsem pod ochranou cizích a velmi mocných amuletů."
"Tak moment, počkejte chvilku -" začal Mrakoplaš a Conina řekla: "Dobrá. Vždycky jsem si přála poznat, jak vypadá harém zevnitř."
Mrakoplašovi poklesla spodní čelist. Nakonec se vzpamatoval a zavřel ústa. "Vážně?"
Zahýbala na něj obočím. Měl to být pravděpodobně nějaký signál. Mrakoplaš cítil, že by mu měl rozumět, ale v jeho duchu se odbývala pravá bouře citů. Ne že by ho jeho city dohnaly k praktickému hrdinství, ale rozzuřily ho. Když to zrychlíme, dialog, který se mu odehrával v hlavě, probíhal asi takhle:
Ehm.
Kdo je to?
Tvé svědomí. Cítím se strašně. Podívej se, odvádějí ji do harému.
Pořád lepší, než kdyby tam odváděli mě, pomyslel si Mrakoplaš, ale mnoho přesvědčení v tom nebylo.
Dělej něco!
Je tady strašně moc strážných! Zabijou mě!
Tak tě zabijou, a co? Svět kvůli tomu neskončí!
Ale já ano, pomyslel si Mrakoplaš zachmuřeně.
Ale pomysli na to, jak skvěle se budeš cítit ve svém příštím životě -
Koukni, víš co? Drž hubu! Už tak mám sám sebe až po krk.
Krajj přistoupil k Mrakoplašovi a zkoumavě se mu zadíval do tváře.
"S kým to mluvíš?" zeptal se zvědavě.
"Varuju tě," procedil Mrakoplaš výhružně mezi zuby. "Ta truhlice, kterou vidíš, je kouzelná a absolutně nemilosrdně naloží s každým, kdo by nám chtěl ublížit. Stačí jediné mé slovo a -"
"To mě velmi zajímá," přimhouřil Krajj oči. "Ona je neviditelná?"
Mrakoplaš riskoval jeden pohled za sebe.
Bylo by nesprávné říci, že Zavazadlo nebylo k vidění. Ono bylo k vidění, ale v místech, kam už Mrakoplaš nedohlédl.
Kraji pomalu obešel stůl, na němž ležel klobouk, a přitom si pomalu mnul knír.
"Tak ještě jednou: tohle je předmět s nesmírnou mocí, cítím to, a ty mi musíš říci, jak se ta moc využívá."
"Proč se nezeptáte rovnou jeho?" zeptal se Mrakoplaš s nadějí.
"Odmítá mi to sdělit."
"No a proč to vlastně potřebujete vědět?"
Krajj se rozesmál. Nebyl to hezký zvuk. Znělo to, jako kdyby mu někdo vysvětlil, pravděpodobně trpělivě, pomalu a mnohokrát, jak se smích dělá a jak zní, ale přitom mu to nepředvedl v praxi.
"Ty jsi mág," zašklebil se vezír. "Magie, to je záležitost síly a moci. Sám se o magii zajímám. Mám nadání, nemysli si." Vezír se narovnal v celé své výši. "Opravdové nadání. Jenže oni mě na tu vaši Univerzitu nechtějí přijmout. Tvrdí, že jsem duševně nestabilní, věřil bys tomu?"
"To ne," odpověděl Mrakoplaš po pravdě. Většina mágů, které na Univerzitě znal, mu stejně připadala, jako když jim trochu zateklo do věže, takže podle něj byl Krajj docela normální magický materiál.
Krajj se na něj povzbudivě usmál.
Mrakoplaš se podíval úkosem na klobouk. Ten mlčel. Mrakoplaš se pohledem vrátil k vezírovi. Krajjův smích byl pochmurný, ale vedle jeho úsměvu pořád ještě vypadal jako veselý ptačí trylek. Zdálo se, že ten se vezír naučil z matematických tabulek.
"Divoké koně mě ke spolupráci nepřinutí," prohlásil Mrakoplaš spěšně.
"Ach," usmál se znovu vezír. "To zní jako výzva." Pokynul nejbližšímu strážnému.
"Máme ve stájích nějaké divoké koně?"
"Několik je jich tam opravdu velmi divokých, pane."
"Tak z nich vyberte čtyři, poplašte je a doveďte je na pootočné nádvoří. Ach ano, abych nezapomněl, vezměte taky pár metrů řetězu."
"Jak si přejete, pane."
"Ehm. Poslyšte," začal zeširoka Mrakoplaš.
"Ano?" obrátil se k němu Krajj.
"Myslím si, že když se na to díváte takhle…"
"Copak, chtěl jste mi něco říci?"
"Když už to tedy musíte za každou cenu vědět, je to arcikancléřský klobouk," vypravil ze sebe Mrakoplaš. "Symbol veškerého mágstva."
"Je mocný?"
Mrakoplaš se zachvěl. "Velmi mocný."
"Proč se mu říká arcikancléřský klobouk?"
"Arcikancléř je nejstarší z mágů, víte? Jejich vůdce. Ale koukněte -"
Krajj zvedl klobouk a otáčel s ním v rukou.
"Takže ty říkáš, že je to jakýsi symbol úřadu?"
"Přesně, ale koukněte, jestli si ho chcete nasadit, tak to vás musím varovat, protože -"
Drž zobák.
Krajj zděšeně uskočil a klobouk mu vypadl z rukou.
Ten mág nic neví. Pošli ho pryč. Musíme se poradit
Vezír vyděšeně zíral na zářící oktaríny lemující klobouk.
"Já se mám radit? A ještě k tomu se součástkou oděvu?"
Mohu ti nabídnout mnoho zajímavých věcí.
Mrakoplaš se vyděsil. Už několikrát jsme mluvili o tom, že vlastnil zvláštní instinkt signalizující nebezpečí, který obvykle nacházíme jen u jistých malých hlodavců, a ten mu teď zevnitř bušil do lebky v pokusu přinutit svého majitele, aby vzal nohy na ramena a někam se ukryl.
"Neposlouchejte ho!" vykřikl.
Nasaď si mne, opakoval znovu klobouk imperativním tónem a velmi starým, důstojným hlasem, který zněl, jako by měl mluvčí plná ústa plsti.
Jestli skutečně někde existovala škola velkých vezírů, musel ji Krajj absolvovat s vyznamenáním.
"Nejdřív si promluvíme," prohlásil, pokynul strážným a ukázal na Mrakoplaše.
"Odveďte ho pryč a hoďte ho do nádrže s pavouky."
"Ne, pavouky ne, to by mi ještě ke všemu chybělo!" zasténal Mrakoplaš.
Kapitán stráže pokročil kupředu a uctivě klepl kotníky zaťaté ruky do čela.
"Pavouci došli, pane," oznámil.
"Oh." Vezír se na okamžik zatvářil bezradně. "V tom případě ho zavřete do tygří klece."
Kapitán zaváhal a pokusil se nevšímat si náhlého štkaní, které mu propuklo po boku. "Tygr měl nějakou nemoc, pane. Měl celou noc staršlivou běhavku."
"Tak hoďte toho ukňouraného zbabělce do studny pekelného ohně!"
Dva strážní si nad hlavou ubohého Mrakoplaše, který mezitím klesl na kolena, vyměnili významný pohled.
"Ehm. Byli bychom rádi, kdybyste se na ni mohl podívat, pane - bude to chtít nějaké menší opravy, než ji zase uvedeme do chodu, pane."
Vezírova pěst dopadla dunivě na stůl. Kapitán stráží se vypjal k maximálnímu myšlenkovému výkonu a rozzářil se.
"Ještě je tady hadí jáma, pane," prohlásil. Ostatní strážní souhlasně pokyvovali hlavami. Jasně, vždycky tady byla ještě hadí jáma.
Čtyři hlavy se obrátily k Mrakoplašovi, který vstal a oprašoval si písek z kolen.
"Jaké city chováš k hadům?" řekl jeden ze strážných.
"K hadům? No, že bych je měl zrovna v lásce -"
"Tak hadí jáma," přikývl Krajj.
"Provedu, pane. Hadí jáma," souhlasil kapitán.
"- chtěl jsem říct, že někteří hadi jsou docela fajn -" pokoušel se Mrakoplaš ještě ve chvíli, kdy ho dvojice strážných uchopila za lokty.
Jak se ukázalo, byl v hadí jámě jen jediný, velmi opatrný had, který se stočil do klubka v jednom stinném rohu okrouhlé jámy a odtamtud Mrakoplaše pozoroval ostražitým pohledem plným podezření. Zdálo se, že mu hubený mág připomíná promyku.*
"Ahoj," řekl had nakonec. "Ty jsi mág?"
Jako pokus o navázání rozhovoru to nebylo na hada vůbec špatné, zvláště když vezmeme v potaz jejich klasický postup při setkání s lidmi. Mrakoplaš však byl pevně rozhodnut neplýtvat časem na myšlení a jednoduše odpověděl: "Mám to napsané na klobouku, neumíš číst?"
"Umím. V sedmi jazycích. Sám jsem se to naučil."
"Vážně?"
"Absolvoval jsem dopisní kurzy. Ale zatím jsem, pochopitelně, neměl příležitost si číst. Taky se to ke mně asi moc nehodí."
"No skoro bych řekl, že máš pravdu." Byl to jeden z nejkultivovanějších hadích hlasů, které kdy Mrakoplaš slyšel.
"A s tím hlasem je to to samé," dodal had. "Vlastně bych se s tebou vůbec neměl bavit, rozhodně ne takhle. Ode mě se čeká, že budu syčet. Dokonce si myslím, že bych se tě měl v téhle chvíli pokoušet zabít."
"Ovládám obzvláštní a neobvyklé síly," pospíšil si Mrakoplaš. A to ani moc nelžu, pomyslel si v duchu, protože téměř naprostá neschopnost ovládnout jakýkoliv druh magie je v každém případě schopnost u mága velmi neobvyklá, a kromě toho, když někdo lže hadovi, tak se to nepočítá.
"No tohle! Takže předpokládám, že tady dlouho nevydržíte."
"Hmm?"
"No, každou chvilku se začnete vznášet a pak odletíte, že?"
Mrakoplaš pochybovačným pohledem přeletěl pětimetrové hladké stěny hadí jámy a pak si podvědomě pohladil šrámy, které utrpěl cestou.
"No, možná že to udělám," prohlásil opatrně.
"Mohl bych vás v tom případě poprosit, abyste mě vzal s sebou?"
"Cože?"
"Vím, že je to neobvyklé přání, ale to víte, jáma je prostě - no jáma je jáma."
"Vzít vás s sebou? No jo, ale vždyť ty jsi had, je to tvoje jáma. Mělo by to fungovat tak, že ty zůstaneš tady a lidi tak nějak přijdou k tobě. Víš, já už mám s takovými věcmi svoje zkušenosti."
Stín za hadem se najednou pohnul a postavil se.
"To je moc ošklivé o někom takhle mluvit," řekl stín.
Postava vykročila kupředu a vystoupila do jasného slunečního světla.
Byl to mladý muž vyšší než Mrakoplaš. Je třeba říci, že Mrakoplaš si mezitím sedl, ale ten mladík byl vyšší, i kdyby byl mág zůstal stát.
Říci o něm pouze, že byl hubený, by znamenalo minout skvělou příležitost k použití výrazu "na kost vyzáblý". Vypadal, jako by se dlouhá řada jeho předků skládala ze stojánků na topinky a skládacích lehátek, a důvod, proč to bylo tak do očí bijící, bylo jeho oblečení.
Mrakoplaš se na něj znovu s nedůvěrou podíval.
Vážně, oči ho poprvé neobelhaly.
Zplihlá postava před ním na sobě měla prakticky tradiční oděv barbarských hrdinů - pár kožených řemenů pobitých měděnými nýty, rozměrné kožešinové boty, malý kožený pytlík, který mu chránil rodinné skvosty a husí kůži. Na tom by nebylo nic divného, v kdejaké uličce Ankh-Morporku byste potkali tucet stejně oblečených dobrodruhů, jenže ani jeden z nich na sobě kromě toho všeho neměl-
Mladík si všiml jeho pohledu, podíval se na sebe a pokrčil rameny.
"Já za to nemůžu," řekl. "Slíbil jsem to mamince." 
"Vlněný jégrovky?"

Té noci se v Al Kali děly prapodivné věci. Od moře se valila jakási zvláštní stříbrná záře, která silně mátla městské astronomy, ale to nebyla ta něj zvláštnější věc. Na většině ostrých hran pod širým nebem se začaly objevovat malé plamínky syrové magie, podobné ohni sv. Eliáše, ale ani to nebyla ta nejpodivnější událost.
Ta nejmimořádnější věc vešla do putyky na okraji města, jejímiž nezasklenými okny hnal vítr pach horké pouště, a usadila se uprostřed podlahy.
Hosté ji nějakou chvíli pozorovali a usrkávali svou kávu prošpikovanou pouštní atropou. Tenhle nápoj, který se vyráběl z kaktusové šťávy a jedu černých škorpionů, je jeden z nejsilnějších alkoholických nápojů v celém vesmíru, ale pouštní nomádi ho nekonzumují pro jeho omamné účinky. Pijí ho proto, aby něčím zmírnili sílu a účinky klačské kávy.
Ne snad proto, že se klačskou kávou polévají střechy, které jsou pak vodotěsné. Ne proto, že proletí necvičeným žaludkem jako rozžhavená kulka rozehřátým máslem. Ta káva dokáže ještě něco mnohem horšího.
Dokáže vás ostřízlivět*
Synové pouště začali s podezřením nahlížet do svých kávových šálků velikosti náprstku a přemýšleli, jestli to s tou atropou tentokrát nepřehnali. Vidí všichni totéž? Bude to vypadat moc hloupě, když k tomu něco poznamenám? Na tohle všechno musíte bohužel myslet, když chcete vystupovat jako skutečný orlooký syn pouště. Nějaké vyskakování, ukazování roztřeseným prstem a výkřiky typu "koukněte se, vlezla sem nějaká truhla a má kolik set malejch nožiček, není to divný?" by jen dokázaly, že máte hrozný, možná dokonce osudný nedostatek mužnosti.
Pijáci se pokoušeli nedívat se jeden na druhého, dokonce ani v té chvíli, když se Zavazadlo přesunulo k řadě džbánů s atropou, stojících u protější stěny. Zavazadlo mělo zvláštní způsob, jakým dokázalo stát naprosto nehybně tak, že budilo mnohem větší hrůzu, než když se pohybovalo.
Nakonec jeden z nomádů prohlásil: "Řekl bych, že to chce napít."
Rozhostilo se dlouhé ticho a pak jeden z ostatních mužů pronesl tónem šachového velmistra, který se chystá matovat svého protivníka: "Co chce napít?"
Zbytek pijáků hleděl s nehybnými tvářemi do svých sklenic.
Bylo naprosté ticho přerušované jen tichým mlaskáním gekonů pobíhajících po vlhkém stropě.
První piják pokračoval: "Ten démon, který se právě přesunul přímo za tebe, o tom jsem mluvil, ó, bratře pouště."
Několikanásobný vítěz celopouštní soutěže o Nehybnou tvář se poměrně přirozeně usmál, ale pak ho něco zatahalo za šaty. Úsměv zůstal na svém místě, ale jak se zdálo, zbytek obličeje se k němu odmítal znát. Zavazadlo se cítilo být zrazeno v lásce a udělalo to, co by udělala v jeho situaci každá trochu citlivá bytost. Šlo se opít. Nemělo sice peníze a nedokázalo říci, co chce, ale Zavazadlo většinou nemělo žádné potíže přinutit lidi, aby mu rozuměli.
Tak se stalo, že hospodský strávil velmi dlouhou, únavnou a osamělou noc tím, že plnil talíř atropou. Teprve před ránem se Zavazadlo zvedlo a na velmi nejistých nožičkách odešlo jednou ze stěn hostince.
Poušť mlčela. Obyčejně tichá nebývala. Obyčejně byla plná zpěvu cikád, pískotu moskytů, sykotu a tu a tam pleskotu velkých křídel, která vrhala stín na chladnoucí písek. Jenže dnes v noci se naplnila hustým uspěchaným tichem, ve kterém několik tuctů nomádů rychle strhávalo své stany, aby odsud, k sakru, mohli co nejdřív vypadnout.

"Slíbil jsem to mamince," opakoval mládenec. "Víte jsem hrozně choulostivý a vždycky chytím strašlivou rýmu."
"Možná že byste mohl zkusit trochu víc se obléct?"
"Oh, to nejde. Já proste musím nosit celou tu koženou nádheru."
"Já bych neříkal celou" ušklíbl se Mrakoplaš. "Není toho dost, aby se tomu dalo říkat celé. A proč to vlastně musíš nosit?"
"No, aby lidi poznali, že jsem barbarský hrdina, přece!"
Mrakoplaš se opřel zády o vlhkou stěnu hadí jámy a začal si mládence prohlížet. Viděl před sebou dvě oči podobné uvařeným hroznovým bobulím, chomáč rezavých vlasů a tvář, na které se odehrávala strašlivá bitva mezi původní záplavou pih a mocnou invazní silou akné.
Mrakoplaš měl podobné chvíle velmi rád. V těch okamžicích se totiž ujišťoval o tom, že není blázen, protože kdyby byl blázen on, co by potom byli někteří z těch lidí, které potkával?
"Tak barbarský hrdina," zabručel.
"No a co, nevypadám tak snad? Všechna ta kůže byla strašlivě drahá."
"To věřím, ale podívej - jak se vlastně jmenuješ, mládenče?"
"Nijel-"
"Tak koukni, Nijeli -"
"Nijel - Ničitel," dodal Nijel.
"Tak podívej, Njieli -"
"-Ničiteli-"
"Dobrá, tak Ničiteli -" prohlásil Mrakoplaš už trochu zoufale.
"- synu Třasořitky, obchodníka s potravinami -"
"Cože?"
"Každý je něčí syn," vysvětloval Nijel "Tady někde se to říká-" napůl se otočil a začal se přehrabovat v neforemném kožešinovém pytli a nakonec z něj vytáhl slaboučkou potrhanou a umaštěnou knížečku.
"Tady je kus, kde se píše, jak si má člověk vybrat své jméno," zamutoval.
"A jak je tedy možné, že jsi skončil v téhle díře?"
"Chtěl jsem vykrást Creosotovu pokladnici, ale chytil mě záchvat astma," odpověděl nepřítomně Nijel, který listoval ohmatanými stránkami.
Mrakoplaš se podíval na hada, který se stále ještě snažil držet se všem z cesty. Neměl v jámě tak špatný život a poznal, kdy by se mohl dostat do nesnází. Netoužil po tom vyvolat u nikoho záchvat agresivity. Opětoval Mrakoplašův pohled a pokrčil rameny. Pěkný výkon na tvora, který žádná ramena nemá, uznejte.
"Jak dlouho už jsi barbarským hrdinou?"
"No, já právě začal. Vždycky jsem si přál stát se barbarským hrdinou, víte, a tak jsem si myslel, že s tím začnu a časem se to už nějak naučím." Nijel na Mrakoplaše krátkozrace zamžoural. "Dobrý nápad, co říkáte?"
"V každém případě to je strašný život," pokusil se mu Mrakoplaš opatrně odporovat.
"A napadlo vás, jaký život by to byl, kdybyste měl příštích padesát let prodávat v obchodě se smíšeným zbožím?" zabručel Nijel zachmuřeně.
Mrakoplaš si to chvíli představoval.
"Vedli jste i hrášek?" zeptal se.
"Jistě, posloužíme," odpověděl Nijel a zastrčil tajemnou knihu nazpět do svého vaku. Pak si začal pozorně prohlížet stěny jámy.
Mrakoplaš si povzdechl. Měl hrášek rád. Byl tak strašlivě nudný. Mrakoplaš strávil několik let hledáním míst, kde by se mohl nějakou dobu opravdově nudit, ale nikdy se mu to nepodařilo. Vždycky ve chvíli, kdy si myslel, že to už už dokáže, změnil se náhle jeho život v divoký vír šílených událostí. Myšlenka na to, že se někdo dobrovolně vzdal možnosti nudit se celých padesát let, v něm vyvolala vlnu nevolnosti. Kdyby měl před sebou padesát let on, dokázal by pozvednout nudu na úroveň umělecké formy. Dovedl si představit nekonečnou řadu věcí, které by nedělal.
"Neznáš nějaké nové vtipy?" zeptal se a usadil se pohodlně do písku.
"Bohužel, žádné," odpověděl Nijel a poklepával na kamennou stěnu.
"Já jich znám stovky. Jsou skvělý. Tak například tenhle: Víš proč mají skřeti červený oči?"
"Tahle deska se hýbe," řekl najednou Nijel. "Podívejte, vypadá to jako dveře. Pojďte mi pomoct."
Horlivě se opřel do kamene a na rukou podobných tužkám mu naběhly bicepsy velikosti hrachových zrn.
"Myslím, že to bude nějaká tajná chodba," dodal. "Pojďte honem, použijte nějaké kouzlo, zdá se, že se trochu zasekly."
"Nechceš si poslechnout ten vtip?" zeptal se Mrakoplaš ublíženým hlasem. Tady dole bylo teplo a sucho a nehrozilo žádné momentání nebezpečí, když nepočítáme hada, který se ostatně snažil tvářit co nejlhostejněji. Jsou lidé, kteří prostě nebudou spokojení nikdy.

"Myslím, že právě v tomhle okamžiku ne," odpověděl mu Nijel. "Dal bych přednost troše magické pomoci."
"No, to není moje nejsilnější stránka," přiznal se Mrakoplaš. "Nikdy jsem na to neměl tu pravou trpělivost. Ono to není jen tak nějak ukázat prstem a říct ,Kazam' -"
Ozval se zvuk, jako kdyby sjel oktarínový blesk do kamenné stěny a rozdrtil ji na tisíc do bělá rozžhavených úlomků. A nebylo divu, protože přesně to se stalo.
Nijel se po chvíli omámeně vyškrabal na nohy a plácáním hasil několik doutnajících míst na své kožené vestě.
"To jo," prohlásil hlasem člověka, který je odhodlaný neztratit sebeovládání. "Výborně. Skvěle. Teď to necháme chvilku vychladnout, co? A pak bychom mohli…, potom bychom měli…, potom musíme vypadnout…"
Maličko si odkašlal.
"Nngh," prohlásil Mrakoplaš. Upřeně zíral na špičku svého prstu, který držel na vzdálenost paže před sebou s výrazem dávajícím jasně najevo, jak lituje toho, že nemá ruce delší.
Nijel nahlédl do kouřícího otvoru.
"Zdá se, že to vede do nějaké místnosti," oznámil svému společníkovi.
"Nngh."
"Až po vás," uklonil se Nijel. Pak Mrakoplaše mírně postrčil.
Mág nejistě vykročil kupředu, narazil hlavou do skály, aniž si toho všiml, a odrazil se přímo do začerněného otvoru.
Nijel ho následoval. Rukou jel po stěně a pak se s nakrčeným čelem zeptal: "Necítíte nic? Mohou se ty kameny třást?"
"Nngh."
"Jste v pořádku?"
"Nngh."
Nijel přitiskl ucho na kamennou stěnu. "Je to takový divný zvuk," řekl. "Takové bzučení." Ze spáry mezi kameny nad jejich hlavami se snesl obláček jemného prachu.
Pak se ze stěn chodby uvolnilo několik větších kamenů a padlo do písku.
Mrakoplaš se zatím odpotácel tunelem o něco dál. Z úst se mu draly slabé poděšené tóny a přitom naprosto ignoroval kameny, které ho občas míjely o pouhé centimetry a občas zasahovaly celými kilogramy.
Kdyby byl při smyslech, rychle by si uvědomil, co to znamená. Vzduch najednou zhoustl, byl jakoby mastný a páchl roztaveným cínem. Kolem každé hrany a hrotu se rozkládala malá duha. Někde velmi blízko se tvořil obrovský magický náboj, který se pokoušel uzemnit.
Každý mág, který byl momentálně při ruce, dokonce i takové nemehlo jako Mrakoplaš, teď pro magii představoval totéž, co pro elektřinu v bouři měděný maják.
Nijel se vynořil z dunící chodby, a zatímco si oprašoval prach z obličeje, narazil na Mrakoplaše, který stál obklopen aurou oktarínové záře v další jeskyni.
Vypadal strašně. Creosot by si jistě všiml jeho planoucích očí a zježených vlasů. Vypadal jako někdo, kdo právě snědl nějakou tu lžíci hypofýz a spláchl je sklenicí adrenalinu. Zdánlivě vyrostl. Vypadal tak vysoký, že byste z něj mohli klidně vysílat televizní program do zahraničí.
Na hlavě mu stál každý vlas, a každý vlas mu jiskřil. Zdálo se, že ho chce opustit dokonce i kůže. Oči se mu protáčely podél vodorovné osy, a když otevřel ústa, vyletěl mu z nich roj nazelenalých jiskřiček. Na místech, kam došlápl, kámen měkl nebo mu narostly uši nebo se změnil v něco malého šupinatého, purpurové barvy, co odskákalo pryč.
"Povídám," řekl Nijel, "Jste v pořádku?"
"Nngh," odpověděl Mrakoplaš a to slovíčko se změnilo v podlouhlý vdolek.
"Ale nevypadáte dobře," prohlásil Nijel a na čele mu vyrazilo něco, co by se dalo nazvat neobvyklým množstvím potu.
"Nngh."
"Proč odsud nevypadneme?" dodal Nijel a moudře se vrhl k zemi.
Mrakoplaš pokýval hlavou jako loutka, namířil nabitou končetinou na strop a ten začal před jeho prstem tát jako led pod hořákem svářečky.
Dunění pokračovalo a jeho rozechvělé taneční kreace otřásly základy paláce. Je velmi dobře známo, že existují určité zvukové kmitočty, které v lidech dokáží vyvolat pocit hrůzy, a jiné, které odbourávají sexuální zábrany, ale v tomto případě otřesy skal provázelo zvukové vlnění, které rozpouštělo realitu a ta se začala v hranách a rozích ztrácet.
Nijel chvilku pozoroval tající strop a pak jednu kapku opatrně ochutnal.
"Citrónový krém," olízl se a dodal, "předpokládám, že byste nemohl udělat něco jako schody, co?"
Z Mrakoplašova prstu vyletěl další oktarínový blesk a změnil se v dokonalé pohyblivé schodiště, které se od běžných eskalátorů lišilo snad jen tím, že bylo potaženo krokodýlí kůží.
Nijel chytil mága, který se pomalu otáčel kolem dokola, za ruku a vtáhl ho na spodní schod.
Naštěstí dojeli nahoru dřív, než magická podstata schodiště náhle pominula.
Střechy ve středu paláce náhle popraskaly a z nich jako rychle rostoucí muchomůrka vyrazila bílá věž, vyšší než kterákoliv jiná budova v Al Kali.
Na jejím úpatí se otevřela obrovská dvojkřídlá vrata a z nich vyšel tucet mágů, kteří se tvářili, jako by jim patřil svět. Mrakoplaš měl dojem, že některé z nich poznává. Viděl je už předtím, za pultíky v přednáškových sálech nebo jak přátelsky vyhlížejí do světa univerzitního městečka. To nebyly tváře, kterým by slušel zlý výraz. Ani jeden z nich neměl tesáky. Ale teď všechny ty tváře spojoval zvláštní výraz, který by mohl pozorného člověka vyděsit.
Nijel cítil, jak ho někdo táhne za nejbližší roh. A tam zjistil, že se dívá přímo do Mrakoplašových ustaraných očí.
"Poslyšte, to je opravdová magie, co?"
"Já vím," přikývl Mrakoplaš, "ale není to ta správná magie."
Nijel zvedl oči k zářící věži.
"Ale-"
"Její podstata je špatná," pokračoval Mrakoplaš. "Cítím to. Ale neptej se mě proč."
Z lomených vchodů se vyrojilo několik Serifových strážných a vrhlo se k mágům. Bleskový útok byl o to strašnější, že byl proveden v naprostém tichu. Jejich meče se výhružně zableskly na slunci, ale pak se dva mágové otočili, pozvedli ruce v klasickém gestu a-
Nijel se rychle odvrátil.
"Fuj," vypravil ze sebe.
Několik zahnutých mečů zazvonilo o dláždění.
"Myslím, že bychom se měli hodně potichu vytratit," zašeptal Makoplaš.
"Cožpak jste neviděl, co z nich udělali?"
"Mrtvoly," zabručel Mrakoplaš. "To znám. Ale nerad na to myslím."
Nijel si v duchu řekl, že on na to bude muset myslet asi až do smrti, zvláště uprostřed větrných nocí. Na smrti způsobené magií bylo strašné to, že byla o tolik nápaditější než obyčejná smrt, například chladnou ocelí, a on nemohl vypudit z hlavy ty tvary, které na okamžik zahlédl těsně před tím, než je milosrdné pohltil záblesk oktarínového světla.
"Nikdy mě nenapadlo, že jsou mágové takoví," ozval se, když spěchali pryč jakousi chodbou. "Já si o nich myslel, že jsou takoví prostí, no spíš hloupí a ne zlověstní. Tak trochu legrační postavičky."
"No, že jsme se ale zasmáli, co?" zabručel Mrakoplaš. 
"A oni je tam zabili bez nejmenšího slitování a ani při tom -"
"Nemusíš mi to vykládat, já to viděl taky."
Nijel se od něj najednou odtáhl a oči se mu zúžily.
"Vy jste ale taky mág," řekl s obviněním v hlase.
"Jo, jenže úplně jinej druh než oni," odsekl mu Mrakoplaš.
"A jaký druh tedy jste?"
"Neškodnej."
"Hlavně to bylo tím, jak se na ně podívali! Jako když je jim úplně jedno, že -" řekl Nijel a vrtěl hlavou. "To na tom všem bylo nejhorší."
"Jo."
Mrakoplaš tu jedinou slabiku upustil jako kládu přímo před rozjetý vlak mladíkových myšlenek. Nijel se otřásl, ale alespoň umlkl. Mrakoplašovi už ho začínalo být líto - což bylo velmi neobvyklé, protože většinou všechnu lítost spotřeboval sám pro sebe.
"To je poprvé, co jsi viděl někoho přijít o život?"
"No."
"Poslyš a teď mi řekni, jak dlouho už jsi opravdu barbarským hrdinou?"
"Ehm. Který je rok?"
Mrakoplaš vyhlédl zpoza rohu a s uspokojením zjistil, že ti lidé, kteří jsou v okolí a ještě k tomu v poloze svislé, mají dost starostí se svou vlastní panikou, než aby kohokoliv obtěžovali.
"Takže už jsme se vzpamatovali?" obrátil se tiše k Nijelovi. "Ztratils pojem času? No, to já znám. Máme rok hyeny."
"Aha. No, tak v tom případě asi -" Nijel chvilku nehlučně pohyboval rty, "asi tři dny. Koukněte," dodával rychle, "Jak může někdo někoho takhle zabít? A ani se nad tím nezamyslet?"
"To nevím," odpověděl mu Mrakoplaš tónem, který naznačoval, že o tom hluboce přemýšlí.
"Víte, já myslím to, že například když mě dal vezír hodit do hadí jámy, zdálo se, že ho to alespoň zajímá."
"To je správné, lidi by se měli zajímat o to, co se kolem nich děje."
"Víte, on se při tom dokonce zasmál!"
"No prosím, navíc má ještě smysl pro humor."
Mrakoplaš měl najednou pocit, že vidí svou budoucnost stejně jasně, jako vidí zem pod sebou Člověk, který právě spadl z útesu. A důvod k tomu měl stejný. Takže když Nijel řekl: "Prostě jen tak ukázali prstem a -" Mrakoplaš na něj vyštěkl: "Víš co? Okamžitě zavři klapačku! Jak myslíš, že je mně? A já jsem ještě navíc mág!"
"No právě, vám se nic nestane," zahuhlal Nijel.
Nebyla to rána silná, protože i v magickém poli měl Mrakoplaš svaly jako tvaroh, ale přece jen zasáhla Nijela ze strany do hlavy a spíš díky momentu překvapení ho srazila k zemi.
"Ano, jsem mág!" zasyčel výhružně Mrakoplaš. "Mág, který se v magii moc nevyzná! Až dodneška jsem přežil jen díky tomu, že nejsem dost důležitý ani pro Smrtě! A když se teď budou všichni mágů bát a nenávidět je, jak dlouho si myslíš, že přežiju?"
"To je komické!"
Mrakoplaš by nebyl víc překvapený, ani kdyby mu Nijel oplatil ránu.
"Cože?"
"Hlupáku! Jediné, co vám stačí udělat, je sundat si roucho, zbavit se toho nesmyslného klobouku a nikdo nepozná, že jste mág!"
Mrakoplaš několikrát němě otevřel a zavřel ústa a silně se v té chvíli podobal zlaté rybičce, která se snaží pochopit základy stepování.
"Sundat si roucho?"
"Jasně. Všechny ty lesklé zekíny a ozdůbky, to je pro vás smrtelné nebezpečí," řekl Nijel a pomalu vstával.
"Zbavit se klobouku?"
"No, uznáte, že chodit kolem s nápisem MÁK na klobouku, je ve vaší situaci poněkud odvážné."
Mrakoplaš se na něj ustaraně podíval.
"Promiň," zabručel nakonec, "ale já ti pořád ještě tak docela nerozumím."
"Prostě se zbavíte svých šatů. Vždyť je to tak jednoduché, ne? Prostě je někam zahodíte a pak můžete být třeba, no, teď zrovna nevím, ale vlastně čímkoliv. Někým, kdo není mágem."
Rozhostilo se ticho přerušované jen vzdálenými zvuky boje.
"Hm," prohlásil Mrakoplaš, "ale já pořád ještě nerozumím…"
"Pro všechny bohy, co na tom není k pochopení?"
"…jak si to představuješ…" mumlal Mrakoplaš a tvář se mu zaleskla potem.
"Můžete prostě a jednoduše přestat být mágem!"
Mrakoplaš pomalu pohyboval rty, jak si nejdřív v duchu přehrával každé slovo té zprávy a pak znovu všechna dohromady.
"Cože?" řekl nakonec a pak dodal: "Aha."
"Už to chápete? Mám vám to opakovat ještě jednou?"
Mrakoplaš zachmuřené pokýval hlavou.
"Myslím, že tomu nerozumíš. Mágem nejsi pro to, co děláš, ale pro to, čím jsi. Kdybych nebyl mág, nebyl bych nic." Sundal si klobouk a nervózně si pohrával s nedbale připevněnou hvězdou na jeho vrcholu, čímž způsobil, že několik dalších ledabyle přichycených zekínů opustilo společnost..
"Chci tím říct, že to, že mám na svém klobouku napsáno mág," začal zeširoka, "Je moc důležité, protože právě klobouk -"
Najednou se zarazil a upřeně pozoroval klobouk.
"Klobouk," řekl nepřítomně a cítil, jak na okno jeho vědomí tiskne nos jakási neodbytná myšlenka.
"Je to pěkný klobouk," pospíšil si Nijel, který měl dojem, že se od něj něco čeká.
"Klobouk," opakoval Mrakoplaš a pak dodal: "Klobouk! Musíme dostat ten klobouk!"
"Ale vždyť máte svůj klobouk v ruce," upozornil ho Nijel.
"Ne tenhle klobouk, tamten klobouk! A Coninu!"
Udělal několik zmatených kroků chodbou, ale pak se zase vrátil.
"Kde si myslíš, že by mohli být?"
"Kdo?"
"Je tady někde kouzelný klobouk, který musím najít. A dívka."
"Proč?"
"To by bylo příliš složité vysvětlování. Možná že už touhle dobou jeden nebo druhý z nich volají o pomoc."
Nijel neměl zvláště výraznou čelist, ale teď ji bojovně vystrčil.
"Chcete říct, že je tady někde dívka, která potřebuje pomoc?"
Mrakoplaš poněkud zaváhal. "Určitě někdo potřebuje pomoc. Mohla by to být dokonce i ona," připustil. "Nebo někdo v jejím nejbližším okolí."
"Proč jste mi to neřekl hned? Tohle se tomu už podobá mnohem víc! Takhle nějak jsem si to představoval. Takhle nějak musí vypadat hrdinství! Vzhůru!"
Odněkud zazněla silná rána a křik.
"Kam vzhůru?"
"Kamkoliv!"
Hrdinové mívají obzvláštní schopnost pobíhat jako šílení po bortících se palácích, ve kterých v životě nebyli, zachránit každého, kdo jim přijde pod ruku, a ve zdraví se dostat ven dřív, než se budova zřítí docela nebo se propadne do močálu. Musíme říci, že v tomto případě navštívili Mrakoplaš s Nijelem kuchyně, obřadní síně v okolí trůnního sálu, konírny (dvakrát) a prošli podle Mrakoplašova úsudku celé kilometry chodeb. Občas kolem nich proběhla skupinka černě oděných strážců, kteří jim však nevěnovali ani tu nejmenší pozornost.
"To je nesmysl," ozval se nakonec Nijel. "Proč se někoho nezeptáme? Jste v pořádku?"
Mrakoplaš se opřel o nejbližší pilíř, zdobený nádhernou plastikou, a lapal po dechu.
"Můžeš chytit některého z těch strážných a vymáčknout z něj, co potřebujeme," zasípal mezi jednotlivými pracnými nádechy. Nijel se na něj úkosem podíval.
"Počkejte tady," řekl nakonec a začal obcházet okolní místnosti, až narazil na jednoho sluhu, který zcela plánovitě plenil přepychovou kredenc.
"Promiňte," zeptal se slušně, "kudy do harému?"
"Třetí dveře vlevo," odpověděl muž, aniž zvedl hlavu.
"Fajn."
Vrátil se nazpět a oznámil výsledek svého pátrání Mrakoplašovi.
"Ano? A mučil jsi ho?"
"Ne."
"Takže to ses moc nechoval jako pravý barbar, co?"
"Podívejte, já na tom pomalu pracuju," odpověděl mu popuzeně Nijel. "Tak například už jsem mu nepoděkoval."
O třicet vteřin později odhrnuli těžký korálkový závěs a vstoupili do serailu Serifa Al Kali.
Byli tam překrásní ptáci v klecích ze zlatého pletiva. Byly tam zpívající fontány a vodotrysky. Byly tam obrovské květináče plné orchidejí, mezi kterými poletovali kolibříci podobní vzácným drahokamům. V koutě místnosti se k sobě vyděšeně tisklo asi dvacet mladých žen, které na sobě měly tolik textilií, že by to bylo sotva stačilo půl tuctu desetiletých děvčátek.
Na něco takového však Mrakoplašovy oči neměly čas. Ne že by těch několik čtverečních metrů ňader, boků a stehen v odstínech od jemně růžové až po mahagonově temnou nerozbouřilo určitým způsobem hladinu jeho libida, ale všechny libé pocity byly vzápětí zatlačeny do pozadí pohledem na čtyři strážné, kteří se k nim začali přibližovat s těžkými scimitary v rukou a vraždou v očích.
Mrakoplaš bez jediného zaváhání skočil dozadu.
"Tak teď je to na tobě, příteli," řekl.
"Jasně!"
Nijel vytáhl meč a s rukama rozechvělýma tou námahou ho pozvedl před sebe.
Na několik vteřin zavládlo bezdeché ticho. Všichni čekali, co bude dál. A pak ze sebe Nijel vyrazil válečný pokřik, na který Mrakoplaš do smrti nezapomene.
"Hm," prohlásil totiž, "kdybyste dovolili…"

"Je to opravdu ostuda," prohlásil malý mág.
Ostatní mlčeli. Byla to ostuda a nebyl mezi nimi jediný, kterého by nehlodaly výčitky svědomí. Bohužel, jak to někdy vychází v té podivné alchymii duše, právě pocit viny způsobil, že byli nadutí a bezohlední.
"Mohl bys laskavě mlčet?" prohlásil jejich momentální vůdce. Jmenoval se Dobroděj Koláček, ale dnes v noci visí ve vzduchu něco, co naznačuje, že by bylo zbytečné si jeho jméno pamatovat. Vzduch je temný, těžký a plný duchů.
Neviditelná univerzita je prázdná, v jejích chodbách není živáčka.
Samozřejmě že šestice mágů, kteří mají za úkol spálit knihovnu, se duchů nebojí. Jsou totiž tak nabití magií, že v chůzi tiše bzučí, oblečeni jsou v roucha, která svou nádherou předčí roucho bývalého arcikancléře, jejich špičaté klobouky jsou špičatější, než byl dříve ten nejšpičatější klobouk, a to, že se tisknou do malého hloučku, je jistě pouhopouhá náhoda.
"Je tady strašná tma," ozval se nejmenší z mágů.
"Vždyť je taky půlnoc," odpověděl mu Koláček ostře, "a uvědom si laskavě, že jediné opravdu nebezpečné věci jsme tady my, co vy na to hoši?"
Ozval se sbor rozpačitého mumlání. Všichni Koláčka obdivovali, protože se o něm vyprávělo, že se tajně cvičí v pozitivním myšlení.
"A pár starých knih nás nepoleká, co, mládenci?" usmál se spokojeně na nejmenšího mága. "Nebo tebe snad jo?" zahřměl na něj nakonec.
"Co? Já? Myslíš mě? To tedy ne. Já ne. Samozřejmě že ne. Vždyť jsou jenom z papíru, jak on říká."
"No proto."
"Ale je jich tam devadesát tisíc, nezapomeňte," ozval se v tom další mág. "Většina z nich je ukryta v ostatních rozměrech knihovny. Je z nich vidět jen malý kousek, vrcholek, víte, jako u toho - té věci, co je skoro celá pod vodou -"
"Hroch?"
"Krokodýl?"
"Moře?"
"Podívejte se, nechtěli byste laskavě zmlknout?!" vykřikl Koláček. Na okamžik zaváhal. Připadalo mu, že se zvuk jeho hlasu doslova ztrácí ve tmě. Vzduch se podobal prachovému peří.
Trochu se sebral.
"Tak pozor," prohlásil a obrátil se ke dveřím knihovny nahánějícím hrůzu.
Pozvedl ruce, udělal několik složitých gest, při kterých se mu prapodivně prolnuly prsty, a rozdrtil dveře na prach.
Vyvalily se na ně vlny ticha a škrtily zvuk třísek, které se stále ještě sypaly k zemi.
Dveře byly dokonale zničeny, o tom nemohlo být pochyb. V rámu visely čtyři osamělé pokroucené závěsy a v troskách bylo vidět zbytky starého nábytku a několika regálů. Udivilo to dokonce samotného Koláčka.
"No prosím," ušklíbl se nakonec sebevědomě. "Vidíte, jak je to snadné? A nic se mi při tom nestalo, mám pravdu?"
Boty se zatočenými špičkami několikrát rozpačitě zašoupaly. Temnota za vyraženými dveřmi byla rozptylována nejasnou thaumathurgickou září, která řezala do očí. To částice daných možností urychlovaly v silném magickém poli průběh skutečnosti.
"Nuže," pokračoval Koláček optimisticky, "kdo se ujme toho čestného úkolu a zapálí první oheň?"
Když v hrobovém mlčení uplynulo deset vteřin, řekl: "V tom případě to udělám sám. Ale řeknu vám, že když se tak na vás dívám, to by člověk mohl mluvit do dubu."
Prošel prázdným dveřním otvorem a spěšným krokem se pustil k malému paprsku měsíčního světla, které pronikalo prosklenou kupolí klenoucí se nad středem knihovny. (O středu knihovny, stejně jako o ostatních místech se vždycky vedly zapálené spory. Vzhledem k silnému přebytku volné magie, která deformovala nejen prostor, ale i čas, nebyla geografie knihovny stálá, a tak je možné, že knihovna neměla ani rohy, natož střed.)
Napřáhl ruce.
"Tak prosím. Absolutně nic se neděje. Pojďte sem."
Ostatní mágové to s viditelnou neochotou udělali a každý z nich se ve zničených dveřích podvědomě sehnul.
"Prima," zabublal spokojeně Koláček. "Tak a teď, kdo má sirky, jak jsem nařídil? Na magické knihy magický oheň nepůsobí, takže jsem chtěl, aby měl každý svoje -"
"Támhle se něco pohnulo," řekl nejmenší mág.
Koláček zamrkal.
"Co?"
"Nahoře, pod kupolí se něco pohnulo," opakoval malý mág i s vysvětlivkou. "Viděl jsem to."
Koláček se snažil pohledem proniknout temné stíny vysoko nad hlavou a nakonec se rozhodl posílit svou autoritu.
"Nesmysl," odsekl nesmlouvavě. Pak vytáhl balíček žlutých, nehezky páchnoucích zápalek a řekl: "Tak, teď bych chtěl, abyste sem snesli všechen -"
"Ale já to vážně viděl," trval na svém umíněně malý mág.
"Tak dobrá, co jsi to vlastně viděl?"
"No, nejsem si tak docela jistý, ale -"
"Takže nic nevíš, co?" vyštěkl na něj Koláček.
"Povídám, že jsem něco vi-"
"Víš houby!" zarazil ho Koláček. "Prostě jsi viděl nějaké stíny a pokoušíš se podkopat mou autoritu, co?" Koláček zaváhal a oči se mu nehybně upřely kamsi do tmy. "Jsem klidný," prohlásil soustředěným tónem,, jsem naprosto klidný. Nedovolím, aby mě někdo -"
"Bylo to -"
"Poslyš, ty trpaslíku, nemohl bys už konečně chvíli kušovat?"
Jeden z ostatních mágů, který v rozpacích upíral oči ke stropu, najednou podivně přiškrceně zakašlal.
"Ty, poslyš, Koláčku -"
"Pro tebe to platí zrovna tak!" zaječel Koláček a narovnal se v celé své výši a zachřestil zápalkami.
"Jak jsem říkal," prohlásil, "chci, abyste všichni rozškrtli zápalky - doufám, že vám kvůli tady tomu zakrslému pitomci nemusím ukazovat, jak se škrtá sirkou - a nemyslete si, že ze mě někdo bude dělat vola! Můj bože! Tak dobře. Podívejte se na mě. Vezmete sirku do jedné a krabičku do -"
Rozžehl zápalku, temnota vykvetla do koule sírově bílého světla a odněkud z neznáma se na něj, jako tvor z pradějin lidstva, snesl knihovník.
Knihovníka samozřejmě všichni znali, ale znali ho tím zvláštním, nepřítomným způsobem, vnímali ho vždycky jako stěny, regály nebo kartotéční lístky, jako něco, o čem víte, ale nikdy si to pořádně neprohlédnete, a kdybyste to měli namalovat, nebudete vědět, jestli to má dva rohy, nebo čtyři nohy. Pokud si někdo z mágů vůbec knihovníka všiml, pamatoval si ho jako tvora, který sedával pod svým psacím stolem a opravoval knihy nebo procházel mezi regály, klepal o zem kotníky rukou a pátral po tajných kuřácích. Většina těch nemoudrých mágů, kteří si troufli dát si někde v koutě narychlo ubalené cigáro, se strašlivě vyděsila, když jim v obličeji zarejdila měkká kožnatá ruka, která jim vytrhla ze rtů špačka znesvěcujícího knižní svatyni. Knihovník tyhle případy nikdy nerozmazával. Pravidelně se v takových okamžicích zatvářil velmi smutně a ublíženě a pak nedopalek cigarety snědl.
Jenže tvor, který se teď snesl Koláčkovi na záda, uchopil ho za uši a pokoušel se mu odšroubovat hlavu, to byla ječící noční můra s ohrnutými rty, které odhalovaly dlouhé zažloutlé tesáky.
Zděšení mágové se obrátili k útěku, ale vzápětí narazili do regálů, které se neočekávaně srazily a zablokovaly uličky. Nejmenší mág zaječel a rychle se odkulil pod jeden pracovní stůl plný atlasů. Schoulil se do klubíčka a uši si ucpal rukama, aby neslyšel strašlivé zvuky, které provázely pokusy jeho druhů o útěk.
Nakonec se v knihovně rozhostilo ticho, ale bylo to hutné a významné ticho, které nastává, když se někdo nebo něco pohybuje velmi plíživě a hledá něco nebo někoho jiného. Malý mág ze samé hrůzy ukousl a spolkl špičku svého klobouku.
Tichý plížič ho chytil za nohu a jemně, ale nesmlouvavě ho vytáhl ven. Malý mág pevně sevřel víčka a chvilku se tetelil strachem, když se mu ale proti očekávání na hrdle nesevřely trhající tesáky, sebral všechnu odvahu a otevřel oči.
Knihovník ho chytil za límec vzadu za krkem a zvedl třicet centimetrů nad zem, právě mimo dosah malého, stářím prošedlého teriéra, který si pokoušel připomenout, jaké to je zakousnout se někomu do kotníku.
"Ehm -" odkašlal si malý mág, ale v témže okamžiku byl vymrštěn po velmi ploché balistické křivce procházející rozbitými dveřmi ven, kde se ho zmocnila zemská přitažlivost a udeřila s ním o zem.
Po nějaké chvilce se vedle něj na podlaze pohnul jakýsi stín a prohlásil: "Tak a je to. Viděli jste někdo toho sráče Koláčka?"
Vedle malého mága s druhé strany se pohnul jiný stín: "Já mám snad zlomený krk."
"Kdo je to?"
"Ten sráč," odpověděl druhý stín velmi ošklivým tónem.
"Oh. Promiň, Koláčku."
Koláček vstal a celé tělo mu teď halila magická aura. Třásl se vztekem a začal pomalu zvedat ruce.
"Já už ten mizerný atavismus naučím, jak se má chovat k vývojově vyššímu druhu!" zasípal.
"Na něj, mládenci!"
Vzápětí na Koláčka padlo pět mágů a srazilo ho jako jeden muž k zemi.
"Odpusť, ale -"
"- sám víš, že kdybys použil -"
"- magii kdekoliv v okolí knihovny, která je magií doslova prosáklá -"
"- stačil by jediný chybný pohyb, vzniklo by nadkritické množství a -"
"- práásk! Sbohem, světe!"
Koláček vztekle vrčel. Mágové, kteří na něm seděli, se rozhodli, že by prozatím nebylo moudré vstávat.
Nakonec se ozval Koláčkův hlas: "Dobrá. Máte pravdu. Děkuju vám. Byla to ode mě hloupost, ztratit takhle sebeovládání. Vztek mi docela zakalil rozum. Máte absolutní pravdu. Děkuju vám. A už konečně slezte."
Rozhodli se to riskovat. Koláček vstal.
"Ten opičák," prohlásil krvežíznivě, "už sežral svůj poslední banán. Doneste -"
"Ehm. Lidoop, Koláčku," opravil ho nejmenší mág, který nedokázal mlčet. "Je to lidoop, ne opice…"
Obdržel pohled, pod kterým se zachvěl.
"Koho to zajímá? Opice, lidoop, jaký je v tom rozdíl?" zavrčel Koláček. "No? Tak jaký je v tom rozdíl, pane Chytrý?"
"Já nevím, Koláčku," odpověděl mu mág přihlouple. "Myslím si, že je to otázka zoologického zatřídění."
"Sklapni."
"Jasně, Koláčku."
"Ty mrňavá nicko," zabublal Koláček.
Obrátil se a dodal hlasem hebkým jako pilový list: "Už se dokonale ovládám. Má hlava je chladná jako oholený mamut. Všechny mé akce už ovládá intelekt. Který z vás mi to seděl na hlavě? Ne, ne, nesmím se znovu rozčilit. Já nejsem rozčilený. Myslím pozitivně. Plně se ovládám - chce se snad někdo z vás hádat?!"
"Nechce, Koláčku," odpověděli sborem.
"Tak mi okamžitě sežeňte pár sudů oleje a náruč něčeho na podpal! Já tu opici upeču!"
Odněkud z výšky knihovní střechy, z míst, kde se prostíral temný domov sov, netopýrů a dalších živočichů, se ozvalo tiché zachřestění řetězu a pak zacinkání skla, které někdo rozbil tak opatrně, jak to jenom jde.

"Nezdá se, že by se nějak moc lekli," pravil poněkud zaraženě Nijel.
"Jak bych ti to řekl?" řekl Mrakoplaš. "Až se bude jednou sestavovat seznam největších bojových pokřiků světa, tak ,hm, kdybyste dovolili', na nich určitě nebude."
Pak ustoupil stranou. "Já k němu nepatřím," řekl naléhavým hlasem. "Náhodou jsme se potkali. V hadí jámě." Přiškrceně se zasmál. "A takové věci se mi stávají pořád," dodal.
Stráže zíraly někam za něj.
"Ehm," prohlásil.
"Tak dobře," pokračoval.
Opatrně se přešoural nazpět k Nijelovi.
"Umíš s tím mečem aspoň něco?"
Aniž spustil oči ze stráží, vnořil Nijel ruku do svého vaku a podal Mrakoplašovi knihu.
"Už jsem přečetl celou kapitolu tři," zašeptal. "Jsou v ní i obrázky."
Mrakoplaš rychle prolistoval pomačkané stránky. Kniha byla tak ohmataná, že by se jí citlivější člověk mohl štítit, ale přesto bylo ještě teď na tom, co kdysi bývalo přední stranou obálky, vidět dosti mizerný dřevoryt svalnatého muže. Měl ruce jako dva pytle plné fotbalových míčů a stál až po kolena ponořen do zástupu přítulných krasavic a pobitých nepřátel. Na tváři měl samolibý výraz.
Nad ním byl nápis, který pravil: Barbarským hrdinou snadno a rychle v sedmi dnech! Pod tím bylo jen o něco menším písmem jméno autora: Barbar Cohen. Mrakoplaš o tom velmi pochyboval. S Cohenem se setkal osobně a věděl, že zatímco ten starý brach dokázal celkem obstojně číst, v životě neovládl pero a místo podpisu dělal křížek. Na druhé straně ho ovšem neodolatelně přitahovalo všechno, z čeho mohly být nějaké peníze.
Mrakoplaš se znovu podíval na obrázek a pak na Nijela.
"Tak v sedmi dnech?"
"No, víš, já hrozně pomalu čtu."
"Jo tak," ušklíbl se Mrakoplaš.
"A taky jsem se nedíval do kapitoly šest, protože jsem slíbil mamince, že se budu držet jen loupení a plenění, alespoň než najdu to správné děvče."
"A tahle kniha by tě měla naučit, jak se stát hrdinou?"
"Určitě. Je to moc dobrá kniha." Nijel na Mrakoplaše vrhl ustaraný pohled. "Je přece v pořádku, ne? Stála mě spoustu peněz."
"No, v tom případě si myslím, že bys měl pokračovat."
Nijel narovnal to, co pro nedostatek lepších výrazů musíme nazvat rameny, a znovu pracně zamával mečem.
"Hej, vy čtyři! Radil bych vám, abyste se přede mnou měli na pozoru," zamutoval, "nebo… okamžik, prosím." Vytrhl Mrakoplašovi knihu z rukou, rychle v ní nalistoval stranu, kterou hledal, a pokračoval: "Jo, tady. Nebo nad vašimi vybělenými kostrami zanedlouho zasviští chladný vítr osudu a vaše duše budou louhovat zástupy ďáblů v kyselině hříchů. Tak. Jak by se vám to…, okamžik, prosím…, líbilo?"
Ozvalo se kovové zazvonění, protože všichni čtyři strážní jediným plynulým pohybem vytáhli zbraně.
Nijelův meč se změnil v namodralou šmouhu. Několikrát opsal ve vzduchu před svým majitelem velkou osmičku, přetočil se mu neuvěřitelným způsobem přes ruku, několikrát mu za zády přeskočil z ruky do ruky, pak mu naprosto nevysvětlitelným způsobem dvakrát obkroužil hrudník a vymrštil se do vzduchu jako losos na tahu.
Jedna nebo dvě z příslušnic harému obdivně zatleskaly. Zdálo se, že tahle ukázka udělala dojem i na strážné.
"To byl trojitý skřetobod s dvojitou obrátkou," prohlásil Nijel pyšně. "Víte, kolik jsem rozbil zrcadel, než jsem se to naučil? Podívejte, zastavili se."
"Bodejť, řekl bych, že v životě něco takového neviděli," zakňoural slabým hlasem Mrakoplaš a měřil si vzdálenost ke dveřím.
"Já si taky myslím."
"Zvlášť ten poslední kousek, když se ti meč zasekl do stropu."
Nijel zvedl oči.
"To mi řekněte," zavrtěl hlavou, "doma jsem to tak dělal vždycky, a nic takového se mi nestalo. Zajímalo by mě, co jsem udělal špatně."
"Tak to tedy nevím."
"Fakt, je mi to líto," řekl Nijel, když se kolem nich začali stahovat strážní s meči v rukou, jednoznačně odhodláni poslat je na onen svět.
"Nemusíš si dávat žádnou vinu," zabručel Mrakoplaš, když se Nijel natáhl nahoru a pokoušel se vykroutit meč ze stropu.
"Díky."
"To za tebe udělám já. Budu ti to mít za zlé sám."
Mrakoplaš přemýšlel o svém dalším kroku. Ve skutečnosti přemýšlel o několika krocích. Jenže dveře byly přeci jen příliš daleko a podle zvuků, které se ozývaly z chodby, tam nebylo podnebí o nic zdravější.
Tady se dala dělat jen jediná věc. Musí zkusit magii.
Zvedl jednu ruku, a dva strážní padli, zvedl druhou, a padli zbývající dva.
Právě, když se chtěl začít divit své moci, objevila se za padlými těly Conina a jemně si masírovala malíkové hrany.
"Už jsem si říkala, že se snad vůbec neobjevíš," řekla. "Jak se jmenuje tvůj kamarád?"

Jak už jsme naznačili, Zavazadlo málokdy projevovalo nějaké city, nebo alespoň jakýkoliv jiný cit než slepou nenávist a zuřivost, a je tedy velmi těžké popsat jeho pocity, když se probudilo v poušti několik kilometrů za Al Kali. Leželo na víku v nehlubokém písečném vádí a nožičky mu trčely k nebi.
Bylo jen několik minut po východu slunce, ale vzduch už žhnul jako rozžhavená pec. Zavazadlo se chvilku namáhavě kývalo na oblém víku, než se mu podařilo převrátit se na břicho, a obrátit tak většinu nožiček tím správným směrem. Pak se začalo složitým manévrem otáčet tak, aby se pokud možno vyhnulo rozpálenému písku.
Neztratilo se. Zavazadlo vědělo vždycky přesně, kde je. Bylo vždycky tady.
Mátlo ho jenom to, že všechno ostatní bylo nějak jiné.
Po chvilce uvažování se Zavazadlo otočilo, vydalo se pomalu na cestu a v zápětí narazilo do velkého balvanu.
Ustoupilo o pár kroků, sedlo si a zatvářilo se zmateně. Mělo pocit, že je vycpáno horkým peřím, a matně cítilo, že by mu udělalo dobře trochu stínu a něco hodně studeného k pití.
Po několika neúspěšných pokusech se mu podařilo vyšplhat na vrcholek nedaleké písečné duny, ze kterého se mu naskytl ničím nerušený pohled na tisíce podobných písečných dun.
Hluboko v srdci cítilo Zavazadlo zmatek. Bylo jím opovrhnuto. Bylo mu řečeno, aby šlo pryč. Bylo odmrštěno. Vypilo takové množství atropy, že by to stačilo na otrávení obyvatelstva menšího království.
Pokud existuje něco, co cestovní potřeba potřebuje víc, než cokoliv jiného, je to někdo, kdo by ji vlastnil. Zavazadlo plné naděje vykročilo nejistým krokem po rozpáleném písku.

"Myslím, že na nějaké představování nemáme čas," řekl Mrakoplaš, když se jedna ze vzdálenějších částí paláce v oblaku prachu zřítila. "Je čas, abychom odsud-"
Najednou si všiml, že mluví sám k sobě.
Nijel upustil meč.
Conina postoupila kupředu.
"Oh, ne," zasténal Mrakoplaš, ale bylo pozdě. Svět se najednou rozdělil na dvě části - tu, ve které se pohybovala Conina a Nijel, a na tu druhou, kde byli všichni ostatní. Vzduch mezi nimi praskal neviditelným napětím. V té jejich části světa pravděpodobně hrál orchestr, klokotali slavíci, po nebi táhly malé růžové obláčky a děly se všechny podobné věci, které se v takové situaci dějí. Když se stane něco takového, nemá obyčejná zkáza paláce v té druhé polovině světa pražádný význam.
"Koukněte, třeba bych vás stihl představit," pospíšil si Mrakoplaš. "To je Nijel -"
"- Ničitel -" doplnil zasněně Nijel.
"No jo, pořád. Nijel Ničitel," prohlásil Mrakoplaš a dodal, "syn Třasořitky -"
"-Mocného," vydechl Nijel. Mrakoplaš zalapal po dechu, ale pak pokrčil rameny.
"Dobrá, mně je nakonec jedno, kdo byl tvůj otec," shrnul to. "A tohle je Conina. Je to zajímavá náhodička, ale představ si, že její otec je mhmpff."
Conina, aniž odvrátila pohled od Nijela, sevřela jednou rukou Mrakoplašův obličej stiskem, který naznačoval, že stačí jen zesílit tlak a jeho hlava se změní v kouli na kuželky.
"I když jsem se taky mohl splést," dodal spěšně, když ruku odtáhla. "Kdo ví? Koho to zajímá? Co na tom záleží?"
Ti dva si ho nevšímali.
"Půjdu a porozhlídnu se, jestli bych někde nenašel ten klobouk, co?" řekl, aby řeč nestála.
"Skvělý nápad," odpověděla mu Conina.
"Předpokládám, že budu cestou zavražděný, ale mně to nevadí," oznámil jim Mrakoplaš.
"Skvělé," řekl Nijel.
"Předpokládám, že si nikdo ani nevšimne, že jsem umřel," nadhodil Mrakoplaš.
"Dobře, dobře," řekla Conina.
"Dalo by se čekat, že mě rozsekají na malé kousky," pokusil se ještě jednou Mrakoplaš a rychlostí umírajícího hlemýždě se pustil ke dveřím.
Conina zamrkala.
"Jaký klobouk?" zavrtěla hlavou a pak najednou řekla: "Jo, tamten klobouk."
"Pokud tomu rozumím, od vás dvou asi žádnou pomoc čekat nemůžu, co?"
Někde v Coninině a Nijelově soukromém světě odletěli slavící do hnízd, růžové obláčky zmizely a orchestr sbalil nástroje a vytratil se na panáka do nějaké hospody s prodlouženou otvírací dobou. Kde se vzal, tu se vzal, odněkud se vynořil kus reality.
Conina spustila obdivný pohled z Nijelovy omámené tváře a obrátila ho k Mrakoplašovi, kde přeci jen trochu zchladl.
Pak přešla místností a vzala mága za ruku.
"Podívej," řekla mu tiše prosebným tónem, "neřekneš mu, kdo opravdu jsem, že ne? Ti mládenci si potom myslí bůhví co a - no v každém případě, jestli to uděláš, osobně ti zlomím každou kostičku!"
"Na to nebudu mít čas," ušklíbl se Mrakoplaš, "zvlášť když mi teď pomůžete najít klobouk a tak. Ale řeknu ti rovnou, že nevím, co na něm vidíš," dodal škrobeně.
"Je hezký a příjemný. Já potkám strašně málo hezkých a příjemných lidí."
"No, teda já-"
"Pozor, dívá se na nás!"
"No a co? Přece se ho nebojíš, co?"
"No jo, ale co když na mě promluví?"
Mrakoplaš se zatvářil neutrálně. Nebylo to poprvé v jeho životě, kdy zjišťoval, že existují celé oblasti lidských reakcí a chování, které on nikdy nepochopí, protože ho docela míjejí. Možná ale, že on míjí je. Pokrčil rameny.
"Proč jsi jim dovolila, aby tě odvedli do harému, a ani ses nebránila?"
"Vždycky jsem chtěla vědět, co se v takovém harému děje."
Na okamžik se rozhostilo ticho. "No?" zeptal se Mrakoplaš.
"No, odvedli mě tam a já tam s ostatními ženami jen tak posedávala. Pak přišel Serif a chvíli se mě vyptával na různé věci a pak řekl, že protože jsem nová, je na mně řada, a představ si, určitě bys neuhodl, co chtěl, abych dělala. Holky říkaly, že je to to jediné, co prý ho zajímá."
"Ehm."
"Není ti nic?"
"Ne, ne, to je dobrý," zamumlal Mrakoplaš.
"Celý jsi zčervenal."
"Ne, je mi fajn, fakt."
"Tak si představ, co po mně chtěl. Prý abych mu vyprávěla nějakou pohádku."
"O čem?" zeptal se Mrakoplaš podezřívavě.
"Holky říkaly, že má nejraději ty, co v nich vystupují divocí králíci."
"Aha. Králíci, jo?"
"Malí, bílí, načechraní. Jenže jediné pohádky, které já znám, jsou ty, co mi vyprávěl otec, když jsem byla malá, a ty by se tady určitě nehodily."
"Málo králíků?
"Hlavně spousta usekaných rukou a nohou," řekla Conina a povzdechla si. "Proto se taky nesmí dozvědět, co jsem zač, víš? Já prostě nejsem stavěná na obyčejný život."
"No, vyprávět někomu v harému pohádky, to u všech sakrů vůbec není normální," obrátil Mrakoplaš oči v sloup. "Nevěřím, že by z toho mohla být nová harémová móda."
"Už se na nás zase dívá," chytila Conina Mrakoplaše za ruku.
Setřásl ji. "No maucta, to mi ještě chybělo," zasténal a rychle přešel přes místnost k Nijelovi, který ho okamžitě chytil za druhou ruku.
"Neříkal jste jí o mně nic, že ne?" vyzvídal uspěchaně. "Nikdy bych nepřežil, kdybyste jí řekl, že se teprve zaučuju na -"
"Nenene, ona jenom chce, abys nám pomohl. Je to taková hrdinská výprava, víš?"
Nijelovi zaplály oči.
"Myslíš jako rektovní?
"Cože?"
"No, je to v té knize. Správný rektus dělá rektovní činy."
Mrakoplašovi na čele naskočily vrásky. "Poslyš, nemluvíš ty o něčem jiném? Já už to někde slyšel."
"No, já tomu rozumím tak, že se bez toho žádný hrdina - rektus neobejde. Je to něco, jako když prostě člověk něco musí," snažil se mu vysvětlit nepříliš přesvědčivě Nijel.
"Mně to zní spíš jako něco z ranhojičské knihy. Něco většího a důležitýho. Teď si nemůžu si vzpomenout co. Ale co, na tom teď houby záleží."
O pět vteřin později už vyběhli z místnosti a za sebou nechali čtyři nehybné strážné a houf harémových dam, které se pohodlně usadily, aby si konečně pořádně popovídaly.

* * *

Poušť směrem na okraj od Al Kali je půlena řekou Tsort, opředenou mýty a legendami. Mohutný tok se prodírá hnědě zbarveným krajem jako dlouhá mokrá silnice ohraničená písečnými krajnicemi. Každá ta písečná krajnice je plná sluncem vyhřívaných klád a většina z těch klád má zuby. Když se ozvalo zašplouchání vody, otevřely zubaté klády oči a vystrčily nohy. Alespoň tucet šupinatých těl se svezlo do kalné vody, která se nad nimi okamžitě zavřela. Temná hladina Tsortu byla hladká jako dřív, když nepočítáme několik velmi nenápadných stop ve tvaru "V", které se pohybovaly směrem za zvukem.
Zavazadlo plulo pomalu po proudu. Ve vodě se cítilo o něco lépe. Přiblížilo se k místu, kde proud v ohybu řeky poněkud zpomaloval, a tam se stalo bodem, k němuž mířilo několik zvláštních vln, které se pohybovaly na hladině řeky bez ohledu na směr proudu.
Vlnky se srazily kolem Zavazadla.
Zavazadlo sebou zazmítalo. Otevřelo víko. V zápětí s krátkým překvapeným zaskřípěním zmizelo pod hladinou.
Čokoládově hnědé vody Tsortu se zavřely. To uměly dokonale.

Nová magická věž se tyčila nad Al Kali jako obrovská nádherná houba podobná těm, vedle kterých se v houbařských atlasech objevuje malá lebčička a zkřížené hnátky.
Serifovy stráže se sice snažily bojovat, ale na místech, kde se postavily mágům na odpor, se teď kolem úpatí věže hemžily přehršle vyděšených žab a poplašených čolků. A to byli ti šťastnější z nich. Pořád ještě měli něco jako ruce a nohy a uvnitř těla většinu základních orgánů. Město se ocitlo pod smrtelně nebezpečnou nadvládou… v moci magie.
Některé stavby v nejbližším okolí věže se proměnily v budovy z bílého mramoru, kterému dávali mágové přednost.
Trojice vyhlédla z otvoru v palácové zdi.
"Velmi působivé," prohlásila Conina kriticky. "Vidím, že jsou ti tví mágové mnohem mocnější, než jsem jsi myslela."
"Žádní moji mágové," zamračil se Mrakoplaš. "Vůbec nevím, čí mágové to jsou. Ani trochu se mi to nelíbí. Většina mágů, které znám já, nedokáže položit ani cihlu na cihlu."
"Vůbec se mi nelíbí ta myšlenka, že by mágové měli vládnout všem," řekl Nijel. "I když samozřejmě jako barbarský hrdina jsem zásadně proti myšlence magie jako takové! Jednou přijde doba," oči se mu mírně zaleskly, jako kdyby se pokoušel vzpomenout si na něco, co někde četl, "přijde doba, kdy smeteme veškerou magii z tváře světa a synové, synové - no, prostě my budeme ke všem věcem přistupovat mnohem praktičtěji," dodal neohrabaně.
"To jsi četl v nějaké knize, co? To je taky nějaký rektum?"
"Náhodou má pravdu," zastala se Nijela Conina. "Já proti mágům sice nic nemám, ale nezdá se mně, že by byli nějak zvlášť užiteční. Připadají mi spíš jako nějaká ozdoba. Tedy připadali mi tak až do teď."
Mrakoplaš si sundal klobouk. Byl olámaný, špinavý a zasedlý kamenným prachem, špička byla ohnutá a z hvězdy na jejím konci se sypaly malé zekíny jako pyl z lilie. Nicméně přes to všechno bylo slovo MÁK v jeho přední části stále ještě dobře čitelné.
"Vidíte to?" zvýšil hlas a zrudl ve tváři. "Vidíte? Koukněte se na tohle! No, co to říká?"
"Že nevíš, jak se co píše?" nadhodil Nijel.
"Cože? Ne! Říká to, že jsem mág, to to říká! Dvacet let s holí a jsem na to pyšný! Já už jsem si odsloužil nějaký ten rok, to zas jo! Udělal jsem - byl jsem u kolika tuctů zkoušek! Kdybyste všechna ta zaklínání, která jsem kdy četl, naskládali jedno na druhé, tak by dosáhla…, byla by jako…, měli byste spoustu zaklínadel!"
"Ano, ale -"začala Conina.
"No? Tak co je?"
"Ale ve skutečnosti všechna ta zaklínadla moc neumíš, viď?"
Mrakoplaš na ni chvilku němě zíral. Pokoušel se vymyslet nějakou vhodnou odpověď a v jeho hlavě se otevřela malá oblast citlivá na vnější vlivy právě ve chvíli, kdy částice inspirace, po dlouhé a díky působení trilionů náhodných vlivů neuvěřitelně složité cestě, zasvištěla atmosférou a zasáhla přesně to pravé místo.
"Talent jen určuje, jak budeš co dělat," prohlásil Mrakoplaš. "Jenže nedefinuje, čím jsi. Hluboko ve svém nitru, chci říct. A když víš, co jsi, dokážeš cokoliv."
Pak se na chvíli zamyslel a dodal: "Proto jsou mágové tak mocní. Důležité je, aby člověk opravdu věděl, čím je."
Rozhostilo se mlčení prosáklé filozofií.
"Mrakoplaši?" řekla Conina laskavým tónem.
"Hmm?" odpověděl Mrakoplaš, který stále ještě přemýšlel, jak se mu ta podivná slova dostala do hlavy.
"Ty jsi ale idiot. Víš to?"
"Všichni zůstanete naprosto nehybně stát!" Napůl rozpadlým obloukem jednoho bočního vchodu se protáhl Krajj, Velký vezír. Na hlavě měl arcikancléřský klobouk.

Poušť se pekla v paprscích nemilosrdného slunce. Jediné, co se široko daleko kolem hýbalo, byl rozpálený vzduch, žhavý jako sopečný jícen a vyschlý jako stoletá lebka.
V horkém stínu velkého kamene ležel bazilišek, těžce dýchal a z koutku tlamy mu vytékal pramínek nažloutlých slin ostrých jako žíravina. Posledních pět minut slyšel citlivýma ušima dusot několika set malých nožiček, které se poněkud nejistě pohybovaly po dunách. Bazilišek z toho usoudil, že oběd už je na cestě.
Pomalu zamrkal svýma legendárníma očima a rozbalil skoro sedmimetrové hladové tělo. Pak začal klouzat po rozžhaveném písku jako tekutá smrt.
Zavazadlo se zastavilo a výhružně pootevřelo víko. Bazilišek zasyčel, ale spíš udiveně než hrozivě, protože nikdy předtím neviděl chodící truhlu a takovou, která by měla v oblém víku zaraženo několik tuctů aligátořích zubů, už vůbec ne. Tu a tam z truhly visely cáry silné šedozelené kůže, jako kdyby se zúčastnila nějaké rvačky v továrně na kabelky. Tvářila se způsobem, který by bazilišek v případě, že by uměl mluvit, popsal zřejmě jako "spokojeně rozzářený".
Dobrá, pomyslel si plaz. Když to chceš brát takhle…
Pak upřel na Zavazadlo svůj nehybný pohled pronikavý jako vrták s diamantovou korunkou, pohled, který prostřednictvím oka pronikal baziliškovým obětem do hlavy a loupal jim mozkovou kůru, pohled, který trhal jemné předivo záclon na oknech duše, pohled, který -
Bazilišek si vzápětí uvědomil, že něco není v pořádku. Za talířovitýma očima mu začal sílit velmi zvláštní a nepříjemný pocit. Začal z ničeho, jako lechtání na tom malém kousku hřbetu mezi lopatkami, kde se bez ohledu na to, jak se kroutil, nedokázal podrbat, a sílil a sílil, až se změnil v druhé, do ruda rozpálené slunce.
Bazilišek, proslulý nehybným pohledem, kterým omamoval své oběti, najednou pocítil strašlivou a neodolatelnou touhu mrknout…
A pak udělal něco velmi nemoudrého.
Mrkl.

"On mluví skrz ten klobouk," řekl Mrakoplaš.
"Cože?" nechápal Nijel, který si v posledních hodinách čím dál tím jasněji uvědomoval, že svět barbarského hrdiny zdaleka není tak jednoduché a čisté místo, jak si představoval ve dnech, kdy nejdobrodružnější činností jeho života bylo přerovnávání pastiňáku.
"On chce říci, že klobouk mluví prostřednictvím Velkého vezíra," vysvětlovala mu Conina a couvla, jak by to snad podvědomě udělal každý v přítomnosti něčeho velmi odporného.
"Cože?"
"Neublížím vám. Už tak jste mi udělali dost velkou službu," řekl Krajj a s rozpaženýma rukama postoupil kupředu. "Měli jste pravdu. On si myslel, že když mě bude nosit, získá moc. Samozřejmě je to naopak. Jeho mysl je neuvěřitelně zlá a přímočará."
"Takže teď sis zase pro změnu vyzkoušel jeho hlavu?" ušklíbl se Mrakoplaš. Pokrčil rameny. On už klobouk na hlavě měl předtím. Zřejmě jeho mozek nebyl ten pravý. Zato Krajjův ano, a proto teď měl velkovezír oči šedé a nevýrazné, pleť zsinalou a chodil, jako kdyby celé jeho tělo bylo pouhým přívěskem hlavy.
Nijel vytáhl svou knihu a horečnatě v ní listoval.
"Co, u všech všudy, hledáš?" zeptala se Conina, aniž spustila oči ze strašidelné postavy.
"Prohlížím rejstřík oblud," odpověděl Nijel. "Myslíš, že patří k neživým? Ty se hrozně špatně zabíjejí, potřebuješ stříbro a hodně česneku a -"
"Tohle tam nenajdeš," odpověděl mu pomalu Mrakoplaš. "Tohle je - upíří klobouk."
"Možná, ale taky by to mohla být zombie," přikývl Nijel a přejel ukazováčkem po další stránce. "Tady se říká, že bychom potřebovali pepř a mořskou sůl -"
"Já myslela, že se s těmi odpornými obludami musí bojovat, ne že se jedí," zavrtěla Conina hlavou.
"Tohle je mozek, který mohu použít," prohlásil klobouk. "Teď se s nimi konečně mohu pustit do boje. Vyhladím mágstvo! Na světě je místo jen pro jedinou magii a tu zastupuji já. Magie, střez se!"
"Proboha, ne," vydechl Mrakoplaš.
"Naše magie se za posledních dvacet století hodně naučila. Jejich náskok stále ještě můžeme vyrovnat. Vy tři mě budete provázet!"
Nebyla to žádost. Nebyl to dokonce ani rozkaz. Bylo to jakési vysílání. Hlas klobouku pronikal přímo do nitra zadního mozku, aniž se nějak unavoval s obyčejným vědomím a logikou. Mrakoplašovy nohy se pohnuly proti jeho vůli.
Jeho dva společníci také postoupili kupředu. I oni se pohybovali trhanými gesty loutek, což naznačovalo, že jsou v moci klobouku.
"Proč, oh, ne?" řekla Conina, "pardon, chtěla jsem říct oh, ne, proč? Všeobecné vzato tomu rozumím, ale máte k tomu nějaké praktické důvody?"
"Při nejbližší příležitosti se musíme pokusit o útěk," oznámil jim polohlasem Mrakoplaš.
"A máš představu, kam bychom měli utéct?"
"Ono na tom asi moc nezáleží. Stejně jsme ztraceni."
"Proč?" zeptal se Nijel.
"No," poškrabal se Mrakoplas za uchem, "slyšeli jste někdy o válce mágů?"
Mnoho věcí na Zeměploše vděčilo za svůj původ válce mágů. Myslící hruškovník byl jednou z nich.
Prapůvodní strom byl pravděpodobně naprosto normální a trávil své dny pitím podzemní vody a konzumací slunečního světla ve stadiu blažené nevědomosti. Pak kolem vypukly magické války a ty mu popřehazovaly geny do stavu bdělého důvtipu.
Kromě toho jej zanechaly v permanentní nenaloženosti. Ale je třeba říci, že myslící hruškovník z toho vyvázl ještě velmi lehce.
Kdysi, když byla ještě magie přirozeného prostředí Zeměplochy mladá a silná a hledala každou příležitost, jak prosáknout do světa, byli mágové tímhle Magickým prazdrojem syceni, každý z nich byl vlastně supermágem a jejich věže rostly na kdejakém kopečku. A jestli existuje něco, co mocný mág opravdu nenávidí, je to jiný mocný mág. Jejich podvědomý přístup k diplomatickému jednání by se dal vyjádřit větou: "Nacpěte je magií, až se jim rozsvítí nos, a pak je proklejte do tmy věčné."
To mohlo znamenat jenom jedno. Dobrá, tedy dvojí. No ano, když to chcete přesné, tak trojí.
Celosvětovou. Magickou. Válku.
A v té pochopitelně neexistovaly žádné strany, spojenectví, smlouvy, příměří ani milosrdenství. Nebe se pokřivilo a moře vřela. Jekot a záře ohnivých koulí změnily noc v jasný den, ale to bylo dobře, protože mračna černého jedovatého dýmu měnila den v černočernou noc. Zem se vlnila jako prošívaná pokrývka o líbánkách a na samotné materii vesmíru jako by někdo uvázal několik velkých uzlů a pak s ní tloukl o velký plochý kámen na břehu řeky času. Tak například jedním z nejoblíbenějších zaklínadel té doby byl Loupalův časový zahušťovač. Vedlejším produktem při jednom z jeho použití bylo vytvoření rasy obrovských ještěrů, kteří vznikli, vyvinuli se, rozšířili a pak vyhynuli, to vše během pěti minut, a zanechali po sobě jen v zemi roztroušené kosti, aby na věky mátly všechny následující generace. Stromy plavaly, ryby chodily, hory si tu a tam skočily do trafiky na rohu pro balíček cigaret a proměnlivost daných forem byla taková, že první věc, kterou každý trochu inteligentní tvor udělal, když se ráno vzbudil, byla, že si přepočítal ruce a nohy.
A právě v tom byl ve skutečnosti ten zakopaný pes. Všichni mágové byli skoro stejně silní; a navíc žili ve svých věžích, obklopených ochrannými kouzly, od kterých se většina magických střel odrážela a padala na obyčejné lidi v okolí. Ti chudáci se samozřejmě i v době války snažili vydobýt ze země alespoň jakés takés živobytí a vést obyčejný a poctivý (a většinou velmi neradostný a krátký) život.
Jenže boj pokračoval a začal poškozovat podstatu logického vesmíru, zeslaboval stěny skutečnosti a hrozil převrátit teď už vratkou stavbu času a vesmíru do temnot Podzemních rozměrů…
Jakási pověst vypráví, že v té chvíli se do celé věci vložili bohové, ale bohové se málokdy zabývají lidskými záležitostmi, pokud se nechtějí sami pobavit. Jiná pověst - právě ta, kterou si vyprávějí mágové a taky ji důsledně zapisují do všech historických pramenů - říká, že válku nakonec ukončili sami mágové, sešli se a jednáním vyřešili své nešváry, aby v zájmu lidstva došli ke smíru. Tahle pověst byla všeobecně přijata jako pravdivý popis událostí, i když ve skutečnosti působí stejně důvěryhodně jako olověný záchranný pás.
Odhalit pravdu není tak docela snadné. Udržet pravdu ve vaně historie je mnohem těžší než udržet mýdlo v té obyčejné, a ještě těžší je ji tam najít…
"A co se stalo potom?" zeptala se Conina.
"Na tom nezáleží," odpověděl jí pohřebním hlasem Mrakoplaš. "Teď to začne všechno nanovo. Cítím to. U mě je to instinkt. Do světa už proniká příliš mnoho magie. Začne strašlivá válka. A tím je to daný. Plocha je příliš stará, než aby to vydržela. Všechno už se ošoupalo do tenka. Čeká nás jen ničení, smrt a zkáza. Proti tomu není Jakokalypsa ničím!"
"Kolem obchází smrt," dodal Nijel snaživě.
"Cože?" vyštěkl na něj Mrakoplaš, kterého popudilo, že se ho někdo pokusil přerušit právě v tom nejlepším.
"Řekl jsem jenom, že v okolí obchází smrt," řekl Nijel.
"To by mi nevadilo, kolem je to stejně samej cizinec. Já jenom nestojím o to, aby Smrť začal obcházet kolem nás."
"To je jenom taková metafora," uklidňovala ho Conina.
"To si myslíš ty. Ale já už ho potkal."
"Jak vypadá?" zeptal se Nijel.
"Víš, co? Řeknu ti to jednoduše -"
"No?"
"Nepotřebuje holiče."

Slunce se proměnilo v letlampu přišroubovanou na obloze a jediný rozdíl mezi pískem a do ruda rozpáleným popelem byl v barvě.
Zavazadlo poněkud zmateně postupovalo rozpálenými dunami. Na jeho víku rychle vysychaly stopy po nažloutlých slinách.
Z vrcholu kamenného pilíře tvaru a teploty gigantické cihlářské pece pozorovala ten osamělý oblý tvar chiméra.* Chiméry patřily k nesmírně vzácnému druhu a tahle se chystala k něčemu, co jejich stavy nijak nevylepší.
Chiméra odhadla nejvhodnější okamžik, vykopla pařáty, roztáhla mohutná kožnatá křídla a vrhla se do hlubiny na svou oběť.
Chiméra měla vypracovanou klasickou přepadovou techniku. Snesla se nízko nad kořist, lehce ji přismahla ohnivým dechem, pak se obloukem vrátila a zaťala do své večeře tesáky. První část, to je přismahnutí, proběhla podle plánu, ale když se obluda snesla na zem a očekávala děsem ochromenou a bezbrannou oběť, zjistila, že stojí přímo v cestě očazenému a nesmírně rozzuřenému Zavazadlu.
Jediné, co se ve skutečnosti na Zavazadle rozpálilo do běla, byl jeho vztek. Několik hodin ho strašlivě bolela hlava a mělo dojem, že právě během těch několika hodin se na ně pokusil zaútočit celý svět. Mělo toho právě dost.
Když s nešťastnou chimérou skončilo, změnila se vzácná obluda v nevelkou mastnou skvrnu napůl zadupanou do písku. Zavazadlo se poněkud uklidnilo a začalo uvažovat o své budoucnosti. Pomalu si uvědomovalo, že nepatřit nikomu je mnohem těžší, než si myslelo. Někde v nitru se mu vybavily vzdálené vzpomínky na klidnou službu a prádlo, o kterém mohlo říci, že do něj náleží.
Velmi pomalu se otočilo kolem dokola a během toho procesu se v pravidelných intervalech zastavovalo a zvedalo víko. Kdyby mělo nos nebo čenich, mohli bychom říci, že větří. Nakonec došlo k určitému rozhodnutí.

Klobouk a jeho nosič také zcela cílevědomě vykročili přes ruiny bývalého legendárního paláce a zamířili k patě magické věže. V patách mu klopýtali jeho tři nedobrovolní průvodci.
Ve věži byla samozřejmě velká vstupní brána. Oproti té, která byla ve dne v noci otevřena v hradbách Neviditelné univerzity, byla tahle pevně zavřena. Zdálo se, že světélkuje.
"Vy tři máte to privilegium, že budete přítomni tomuto okamžiku," oznámil jim klobouk prostřednictvím Krajjových poslušných úst. "Nastala chvíle, kdy magie přestane prchat," podíval se významně na Mrakoplaše, "a začne bojovat. Magie oplácí úder. Budete si to pamatovat až do konce svých dní."
"Cože, až do večeře?" zeptal se zmámený Mrakoplaš.
"Dobře se dívejte," ozvalo se Krajjovi z úst. Pak pozvedl ruce.
"Jakmile se naskytne první příležitost," naklonil se Mrakoplaš k Nijelovi, "berem roha, jasný?"
"Kam?"
"Odkud," zasyčel mu do ucha Mrakoplaš, "důležitý je odkud!"
"Já tomu muži nevěřím," řekl najednou Nijel. "Stále se pokouším nesoudit ho podle prvního dojmu, ale jsem si skoro jistý, že má za lubem něco ošklivého."
"Vždyť tě dal uvrhnout do hadí jámy!"
"No vidíš, už to jsem měl brát jako varování."
Velkovezír si začal něco mumlat. Dokonce ani Mrakoplaš, jehož jedním z mála darů byla znalost cizích jazyků, nerozeznal, jakou řečí. Zdálo se však, že je to jazyk stvořený právě pro výhružné mumlání, slova se ohýbala a syčela jako kosy ve výši kolen, temná, krvavě rudá a nemilosrdná. Věty složitě vířily vzduchem a pak plavně odlétaly k mramorové bráně věže.
Tam, kde zasáhly bílý mramor, brána černala a praskala.
Když se poslední zbytky vrat zřítily k zemi, vystoupil z nich mág a začal si Krajje prohlížet od hlavy k patě.
Mrakoplaš byl zvyklý na pompézní oděv i chování mágů, ale tenhle na něj udělal opravdu velmi silný dojem. Jeho roucho bylo vycpané, vyztužené a nařasené do tak fantastických a složitých skladů a vln, že je musel navrhovat přinejmenším architekt. Odpovídající klobouk vypadal jako svatební dort zkřížený s vánočním stromečkem.
Mágova tvář, jejíž část vyhlížela omezeným prostorem mezi barokním límcem a krajkovým lemem klobouku, byla v celé té konstrukci jediným zklamáním. Její majitel kdysi v minulosti došel k názoru, že její vzhled neobyčejně vylepší úzký, kartáčkový knírek. Velmi se spletl.
"To byla naše brána, k sakru!" řekl mág. "Toho budete v každém případě litovat."
Krajj si spokojeně založil ruce na prsou.
To, jak se zdálo, druhého mága rozzlobilo. Vytáhl ruce ze širokých rukávů, pozvedl paže a vrhl na Krajje ječící ohnivou kouli.
Ta narazila Krajjovi do prsou a v záplavě jisker se odrazila nazpět. Když po děsivém záblesku Mrakoplaš opět prohlédl, uviděl, že nezraněný Krajj stojí klidně na svém místě.
Krajjův nepřítel horečnatě udusal poslední jiskřičky, které mu zapadly do šatů, a zvedl oči, ve kterých se zračila vražda.
"Ty tomu asi nechceš rozumět," zasípal. "Tady máš co dělat s Magickým prazdrojem. Se supermagií nemůžeš bojovat."
"Naopak, já můžu Magický prazdroj skvěle využít," odpověděl Krajj.
Mág zaklel a vrhl další kouli, která tentokrát neškodně vybuchla několik centimetrů před Krajjovou tváří.
Mágovi v bráně přelétl po tváři záblesk soustředěné nedůvěry. Zkusil to znovu a tentokrát zamířil několika namodralými blesky, vyvolanými přímo z nekonečna, na Krajjovo srdce. Krajj je odehnal mávnutím ruky jako dotěrnou mouchu.
"Máš jednoduchý výběr," řekl Krajj - klobouk. "Buď se ke mně přidáš, nebo zemřeš,"
A právě v té chvíli si Mrakoplaš uvědomil, že už nějakou chvíli se mu někde nedaleko ucha ozývá podivný řinčivý zvuk. Byl nepříjemně pravidelný a kovový.
Napůl se otočil a ucítil kolem sebe známé a velmi nepříjemné zpomalení času.
Smrť na okamžik přestal brousit ostří své kosy a kývl mu na pozdrav, tak jak zdraví jeden profesionál druhého.
Pak přitiskl jeden kostnatý prst na rty, nebo přesněji řečeno na místo, kde by měl rty, kdyby nějaké měl.
Všichni mágové mají schopnost vidět Smrtě, ale ne všichni to chtějí.
Pak se Mrakoplašovi v hlavě ozvalo něco jako "pop!" a zjevení zmizelo.
Krajj a jeho soupeř byli zahaleni oblakem uvolněné magie, a jak se zdálo, ta na Krajje ani v nejmenším neúčinkovala. Mrakoplaš se vrátil ze světa mrtvých do světa živých právě včas, aby zahlédl, jak Krajj natáhl ruce a chytil druhého mága za jeho odporný límec.
"Mě nikdy neporazíš," řekl Krajj hlasem klobouku. "Na mé straně jsou dva tisíce let spoutané magie. Mohu čerpat svou sílu z tvé síly. Vzdej se mi, nebo ti nezbude dost času ani na to, abys zalitoval, že jsi to neudělal."
Mág chvíli bojoval sám se sebou, ale nakonec bohužel zvítězila pýcha nad opatrností.
"Nikdy!" odpověděl.
"Pak zemři!" zaduněl Krajjův hlas.
Mrakoplaš ve svém životě viděl hodně podivných věcí, a větší část z nich jen velmi nerad, ale v životě ještě neviděl nikoho, koho by zabila magie.
Mágové obyčejné lidi nezabíjejí, protože a) si jich málokdy vůbec všimnou, b) nepovažuje se to za fér, c) kromě toho, kdo by jim vařil a pěstoval různé poživatiny? A navíc zabít bratra-mága pomocí magie bylo téměř nemožné kvůli silné vrstvě obranných zaklínadel, která každý z nich neustále vplétá do sebejednoduššího zaříkadla.* První věc, kterou se nováček na Neviditelné univerzitě naučí - kromě toho, která skříňka je jeho a kudy sejde na nejbližší toaletu -, je, že se musí neustále chránit.
Někteří lidé si myslí, že je to klasická paranoia, ale není. Paranoici si myslí, že je chce kdekdo zabít. Mágové to vědí.
Malý mág na sobe měl ochranný krunýř, který byl ekvivalentem metr silného ocelového brnění, a to se teď rozpustilo a odteklo jako máslo pod dmuchavkou.
Pokud vůbec existují slova, která by popsala, co se s ním stalo poté, jsou jistě uvězněna v některém z těch divočejších svazků, které řinčí řetězy v knihovně Neviditelné univerzity. Možná že bude lepší ponechat bližší popis představivosti laskavého čtenáře. Myslíme si však, že každý, kdo by si dokázal představit to, co Mrakoplaš zahlédl na zlomek vteřiny, než to v oblaku oktarínového světla zmizelo, je zaručeným kandidátem na známou bílou blůzu z pevného plátna s dlouhými rukávy, které se zavazují na zádech.
"A tak zahynou všichni nepřátelé," pronesl hrobovým hlasem Krajj.
Pak zvedl tvář k vrcholku věže.
"Já vás vyzývám," zvolal. "A každý, kdo se mi neodváží postavit tváří v tvář, musí mě podle prastarých tradic následovat."
Pak zavládlo dlouhé těžké ticho, jak tomu bývá v případech, kdy mnoho lidí velmi napjatě naslouchá. Nakonec se z vrcholku věže ozval poněkud nejistý hlas: "A kde zůstaly ty tvé tradice?"
"Já představuji tradice!"
Bylo slyšet vzdálené šeptání a pak se znovu ozval první hlas. "Tradice je mrtvá. Magický prazdroj je silnější než tradi-"
Věta se změnila ve výkřik, protože Krajj zvedl jednu ruku a vyslal k mluvčímu přesně mířený paprsek zeleného světla.
Zhruba v tom okamžiku si Mrakoplaš uvědomil, že může končetinami pohybovat o své vlastní vůli. To znamená, že klobouk je prozatím pustil ze zřetele. Vrhl pohled na Coninu. V jediném okamžiku dokonalého vzájemného pochopení uchopili každý z jedné strany Nijela pod pažemi a dali se na útěk. Nezastavili se, dokud mezi sebou a věží nenechali několik silných zdí. Mrakoplaš pádil a neustále čekal, že ho něco udeří do týla. Třeba svět.
Všichni tři nakonec padli na hromadu sutě a lapali po dechu.
"Tak to jste tedy dělat nemuseli," prohlásil nevrle Nijel. "Zrovna jsem se chystal, že si to s ním vyřídím. Jak se má člověk stát barbarským hrdinou, když-"
Kus za nimi se ozval strašlivý výbuch provázený snopem mnohobarevných paprsků, které se s jekotem vymrštily k nebi. Nad hlavou jim prosvištěl mrak kamenných úlomků a kusy mramorových obkladů. Pak se ozval zvuk, jako když někdo vytáhne nepředstavitelně obrovskou zátku z miniaturní lahvičky, a pak zazněla salva smíchu, který z jakéhosi důvodu vůbec nezněl vesele. Země se zatřásla.
"Co se děje?" zeptala se Conina.
"To je magická válka," zasmušil se Mrakoplaš.
"To je dobře?"
"Ne"
"Ale ty si jistě přeješ, aby magie zvítězila?" řekl Nijel.
Mrakoplaš pokrčil rameny a rychle se sehnul, když jim v nebezpečné výšce nad hlavami proletělo něco obrovského, co bzučelo jako přerostlá koroptev,
"Nikdy jsem neviděl mágy bojovat," pokračoval Nijel. Začal se škrabat nahoru na hromadu suti a vyjekl, když ho Conina chytila za nohu a stáhla ho nazpět.
"Neřekla bych, že to byl zrovna nejlepší nápad. Mrakoplaši?"
Mág smutně zavrtěl hlavou a zvedl ze země oblázek. Vyhodil ho nad korunu pobořené zdi, kde se kamínek změnil v malou modrou konévku na čaj. Když dopadla na zem, samozřejmě se rozbila.
"Zaklínadla začala reagovat jedno s druhým," vysvětloval. "Teď už nikdo neví, co udělají."
"Ale tady za tou zdí jsme v bezpečí?" nadhodila Conina.
Mrakoplaš se poněkud rozveselil. "Ano?"
"Já se tě ptala."
"Jo tak. Ne. Já si myslím, že nejsme. Je to jen obyčejný kámen. Stačí to správné zaklínadlo a… fuj."
"Fuj?"
"Přesně."
"Neměli bychom běžet dál?"
"No, za pokus by to stálo."
K následující zdi doběhli ve chvíli, kdy na místo, kde se ukrývali předtím, dopadla bezcílně poletující koule žlutého ohně a přeměnila zem v cosi odporného. Prostor kolem věže zachvátilo tornádo jiskřícího vzduchu.
"Potřebujeme plán," řekl Nijel.
"Co kdybysme zase chvíli utíkali?" navrhl Mrakoplaš.
"To ale nic neřeší!"
"Naopak, podle mě to řeší mnohé," trval na svém Mrakoplaš.
"Jak daleko bychom museli doběhnout, abychom byli v bezpečí?" zeptala se Conina.
Mrakoplaš riskoval pohled přes zborcenou zeď.
"To je skutečně zajímavá filozofická otázka," odpověděl. "Já už uběhl dlouhou cestu, a nikdy jsem vlastně v bezpečí nebyl."
Conina si povzdechla a přeletěla pohledem nedalekou hromadu trosek. Pak se na ni podívala pozorněji. Na suti bylo něco divného a ona nebyla schopná přijít na to, co.
"Mohl bych se na ně vrhnout," navrhl nepříliš přesvědčivě Nijel. Upíral Conině na záda toužebný pohled.
"To by nebylo k ničemu," vysvětloval mu Mrakoplaš. "Proti magii nic nezabírá. Jenom silnější magie. A na tu zase jen ještě silnější magie. A než se vzpamatuješ, tak -"
"Fuj?" napověděl mu Nijel.
"Nestalo by se to poprvé," zamračil se Mrakoplaš. "Tak to trvalo nějakých tisíc let, dokud -"
"Víte, co je na támhleté hromadě kamení divného?" zeptala se Conina.
Mrakoplaš se podíval směrem, kterým ukazovala. Pak si protřel oči.
"Co, kromě toho, že má nohy?" zabručel.
Trvalo jim několik minut, než Serifa vyhrabali. V ruce stále ještě třímal vinnou láhev, teď už skoro prázdnou, a díval se na ně, jako by si je odněkud vzdáleně pamatoval.
"To byla ale síla," zabrumlal a pak s jistou dávkou námahy, dodal, "tohle víno. Mám pocit," pokračoval, "jako by mi spadl palác na hlavu."
"Taky, že jo," potvrdil mu Mrakoplaš.
"Aha. Tak to bude tím." Creosot po několika nezdařených pokusech zaostřil na Coninu a zakýval se sem a tam. "No moje čestné slovo," zahuhňal, "to je zase ta mladá dáma. Velmi efektní."
"Podívejte se -" začal Nijel.
"Vlas, který obrůstá hlavu i tělo tvé, jest jako stádo kůzlátek, která se pasou na úbočí hory Gebra."
"Poslyšte -"
"Tvá ňadra jsou jako, jako -" Serif se znovu zakýval sem a tam a vrhl krátký lítostivý pohled na prázdnou láhev, ,,jsou jako drahokamy zdobené okrouhlé mísy v proslulých zahradách úsvitu."
Conině se rozšířily oči. "Opravdu?" zeptala se dychtivě.
"Spíš ne," odpověděl Serif, "pochybuju o tom. Poznám přece mísu, když ji vidím, ne? Jako pěna, která se sráží u břehu bystré vody, jsou bílá stehna tvá, jež -"
"Hm, promiňte -" skočil mu do řeči Nijel a významně si odkašlal, protože ho právě něco napadlo.
Creosot se nachýlil jeho směrem.
"Hmmm?"
"Tam, odkud pocházím," oznámil mu Nijel s kamennou tváří, "takhle s dámami nemluvíme."
Conina vzdychla, když se Nijel postavil před ni, jako by ji chtěl chránit vlastním tělem. To, co řekl, pomyslela si, byla bohužel naprostá pravda.
"Abyste věděl," pokračoval Nijel a vystrčil bradu tak daleko kupředu, jak to jen šlo, i když i pak vypadala spíš jako důlek, Jsem skoro rozhodnut, že vám -"
"Můžu se připojit k debatě?" ozval se Mrakoplaš a postoupil kupředu. "Poslyšte, pane, Sire, Vaše Blahorodí, potřebovali bychom se dostat pryč. Hlavně odsud z paláce. Neznáte náhodou cestu?"
"Tady jsou tisíce komnat, víte?" škytl Serif. "Já už nebyl venku celé roky. Desetiletí. Věčnosti. Já vlastně nebyl venku, co jsem na světě." Na tváři se mu najednou objevil nepřítomný výraz, jako ostatně vždycky, když začal tvořit. "Čas měl už, ehm, jen krátkou cestu jíti, když náhle, hle! Hrdinský čin uprostřed cesty stál…"
"Zase nějaký rektum," zabručel Mrakoplaš.
Creosot se naklonil pro změnu jeho směrem. "Teď už všechnu vládu obstarává Krajj, víte? Je to strašlivě namáhavá práce."
"Myslím," prohlásil Mrakoplaš, "že momentálně se mu to zrovna moc nedaří."
"A my bychom se přece jen rádi dostali odsud," přidala se Conina, která si stále ještě v duchu obracela pasáž o kozlech.
"A já jsem rektus a musím navíc vykonat rektovní čin," pochlubil se Nijel a vrhl vyzývavý pohled na Mrakoplaše.
Creosot ho popleskal po rameni. "Každý máme nějaké potíže, mladíku. Tak jako má většina lidí svého koníčka."
"No právě, vy náhodou nemáte nějakého toho koníčka, myslím ve stáji…"
"Stovky," rozzářil se Creosot. "Mám ty nejkrásnější, nej… nejrychlejší koně na světě." Zamyšleně nakrabatil čelo. "Alespoň mi to vždycky říkali."
"Ale doufám, že alespoň víte, kde jsou ty stáje?"
"To, bohužel, nevím," připustil Serif. Náhodný výtrysk magie proměnil nedalekou stěnu v arzenovou pusinku.
"Myslím, že by nám bylo nejlíp v hadí jámě," chystal se Mrakoplaš k odchodu.
Creosot se lítostivě zadíval na prázdnou láhev.
"Vím jenom, kde je kouzelný koberec."
"Ne," zvedl Mrakoplaš v hrůze ruce. "To tedy v žádném případě. To vás nesmí ani -"
"Patřil mému otci."
"Opravdový kouzelný koberec?" rozzářil se Nijel.
"Poslouchejte mě," začal Mrakoplaš naléhavě. "Dělá se mi špatně, když slyším takové povídačky."
"Ale on je," škytl Serif a pokračoval, "pravý. Má moc hezký vzor." Zašilhal po láhvi a bolestně vzdechl. "Původně byl překrásně modrý," dodal.
"A kde je, to náhodou taky nevíte, že?" řekla Conina pomalu a opatrně, jako kdyby se blížila k plachému, divokému zvířeti, které se může každým okamžikem poplašit a dát na útěk.
"Je v pokladnici. Tam náhodou cestu znám. Jsem neuvěřitelně bohatý, víte? Alespoň mi to pořád říkají." Ztlumil hlas a pokusil se mrknout na Coninu. Zvládl to na třetí pokus oběma očima. "Můžeme si na něj sednout," pokračoval a na čele mu vyrazil pot. "A vy byste mi mohli vyprávět nějaké pohádky…"
Mrakoplaš se pokusil zařvat s pevně stisknutými zuby. Strachem se mu potila i kolena.
"Já na žádném kouzelném koberci neletím," zasyčel. "Nesnáším zem!"
"Chtěl jsi říct výšku," opravila ho Conina. "A přestaň se chovat jako blázen."
"Já vím, co říkám! Je to zem, o co se zabiješ!"

Bitva u Al Kali proběhla v obrovském oblaku, v jehož nitru jste mohli zaslechnout zmítání a pohyb tisíců podivných tvarů a zahlédnout bezpočet neuvěřitelných zvuků. Některá ze špatně zaměřených zaklínadel občas proletěla městem. Tam, kam dopadla, se věci… změnily.
Tak například velká část kradla se proměnila v neproniknutelný prales obrovských žlutých muchomůrek. Nikdo nevěděl, jaký účinek to mělo na jeho obyvatele, i když možná, že si toho ani nevšimli.
Chrám krokodýlího boha Offlera, patrona města, se změnil v odpornou cukrovou hmotu rozprostírající se v pěti rozměrech. To však nebyl žádný problém, protože ho vzápětí sežralo hejno gigantických mravenců.
Na druhé straně lidí, kteří by mohli protestovat proti takovému zásahu do architektury města bez projektu a stavebního povolení, zbylo velmi málo. A většina těch, kteří zůstali naživu, právě běžela závod o život. Prchali v nepřetržitém proudu přes úrodná pole. Někteří se pokusili odplout na lodích, ale tahle úniková cesta byla uzavřena, když se přístav změnil v obrovské bahnisko, v jehož středu si bez zjevného důvodu stavěl hnízdo párek malých růžových slonů.
Hluboko v podzemí, pod ulicemi, na kterých vládla panika, plulo jednou z hlavních odpadových stok Zavazadlo. Před ním se z vody draly jedna za druhou vlny malých aligátorů, krys a masožravých želv, které hnal jakýsi nejistý, nicméně velmi správný podvědomý instinkt.
Víko Zavazadla bylo zaklapnuto v úhlu, který vyjadřoval zachmuřenou rozhodnost. Zavazadlo nechtělo od světa nic moc, jen vyhubení každé jiné formy života, ale co potřebovalo ze všeho nejvíc, byl nějaký majitel.

Že se ocitli v pokladnici, se dalo odhadnout už podle její nesmírné prázdnoty. Dveře byly vysazeny ze závěsů. Prázdné skříňky ve stěnách měly vyvrácená dvířka. Všude kolem se povalovalo množství rozbitých beden a truhel a v tom okamžiku ucítil Mrakoplaš slabý záchvěv výčitek svědomí, protože si zhruba na dvě vteřiny pokusil představit, kam asi zmizelo Zavazadlo.
Všude kolem vládlo nehybné ticho, jak bývá zvykem, když se právě ztratí velká částka peněz. Nijel pomalu procházel místností a občas se sehnul k některé truhle, jak se to dělává, když marně pátráte po tajných zásuvkách, jak je naznačeno a doporučeno v kapitole sedm.
Conina se sehnula a zvedla malou měděnou minci.
"To je opravdu strašné," prohlásil Mrakoplaš po chvíli. "Pokladnice, ve které není žádný poklad."
Serif stál a zářil.
"Žádné starosti," řekl.
"Ale vždyť vám někdo ukradl všechny vaše poklady!" pokusila se ho probrat Conina k vědomí.
"To byli asi sloužící, řekl bych," přikývl Creosot. "To je od nich velmi ošklivé."
Mrakoplaš se na něj podezřívavě podíval. "A vám to nevadí?"
"Ani ne. Já jsem vlastně nikdy moc neutrácel. Vždycky mě zajímalo, jaké to je být chudý."
"No tak to už v životě nebudete mít lepší příležitost, abyste to zjistil."
"Je na to potřeba nějaké studium?"
"Přijde to samo sebou," zavrtěl hlavou Mrakoplaš. "To se naučíte cestou." Ozvala se vzdálená exploze a část stropu se změnila v želé.
"Já bych nerad…, nezlobte se," ozval se Nijel, "ale ten koberec…"
"Ano," přidala se k němu Conina, "ten koberec…"
Creosot se na ně poněkud milostivě a hlavně opile usmál.
"Aha, ano. Koberec. Zmáčkni nos té sochy za tebou, ó, poklade pouště, jehož zadeček podobá se dvěma broskvím ve svitu pouštního rána."
Conina, kterou polil ruměnec, provedla tu doporučenou malou svatokrádež na soše Offlera - krokodýlího boha.
Nic. Tajné prostory se tvrdohlavě odmítly otevřít.
"Hm. Zkus teď levou ruku."
Conina pokusně zakroutila nosem sochy. Creosot se zamyšleně poškrabal na bradě.
"Možná že to přece jen byla pravá ruka…"
"Kdybych byla na vašem místě, pokusila bych si rychle vzpomenout," pronesla Conina ostrým hlasem, když se ani potom nic nestalo. "Teď už nezbývá moc kousků, za které bych mohla zatáhnout."
"Hele, a co je tohleto?" zeptal se Mrakoplaš.
"Jo, tak pokud to není ocas, tak by ti o tom měl někdo něco říct!" vztekala se Conina a kopla do předmětu sporu.
Odkudsi z dáli se ozval kovový zvuk, jaký snad mohla vydat jen pánev v nejvyšší nouzi. Pak něco hluboko ve stěně zaskřípalo a zadunělo a Offler, krokodýlí bůh, taktně ustoupil stranou. Za ním zívlo temné ústí tunelu.
"Tohle postavil můj dědeček a nechal tam uložit nejzajímavější kusy rodinného pokladu," vysvětloval Creosot. "On byl velmi -" zarazil se a hledal to správné slovo, "- mazaný."
"Jestli někdo z vás myslí, že tam vkročím jedinou nohou -" začal Mrakoplaš.
"Ustup," odstrčil ho Nijel, "Já půjdu první."
"Mohly by tam být pasti -" začala Conina pochybovačně. Vrhla na Serifa tázavý pohled.
"Je to možné, ó, nebeská gazelo," odpověděl. "Byl jsem tady naposled, když mi bylo šest. Myslím, že si pamatuji nějaké dlaždice, na které se nesmělo šlápnout."
"Tak s tím si nelamte hlavu," ozval se z tunelu Nijelův hlas. "Myslím, že neexistuje past, kterou bych já neodhalil."
"Máš asi s těmihle věcmi spoustu zkušeností, co?" křikl za ním nakyslým tónem Mrakoplaš.
"Znám kapitolu čtrnáct nazpaměť. Taky tam byla spousta obrázků," odpověděl Nijel, který rychle zmizel ve stínech.
Čekali několik minut, které by proběhly v napjatém tichu, kdyby nebylo tlumených výkřiků a příležitostných zadunění, která se nesla z tunelu. Nakonec se ozval Nijelův hlas, jenž se odněkud z dálky odrážel několikanásobnou ozvěnou od stěn tunelu.
"Tady není vůbec nic," říkal. "Vyzkoušel jsem všechno. Je to jedno vedle druhého poctivý kámen. Někdo to všechno musel ukrást nebo co," dodával.
Mrakoplaš s Coninou si vyměnili pohledy.
"Neví o nástrahách ani to nejmenší," řekla. "Když mi bylo pět, musela jsem chodit takovou zvláštní cestou, kterou pro mě otec sám připravil, jenom proto, aby mě naučil, jak to -"
"Dostal se dovnitř, nebo ne?" přerušil ji Mrakoplaš.
Ozval se zvuk, jako když přejedete vlhkým prstem po okraji sklenice, ale miliónkrát zesílený, a podlaha se jim zatřásla pod nohama.
"Jak to vidím, stejně nemáme moc na výběr," dodal a vešel do tunelu. Ostatní ho následovali. Mnoho lidí, kteří se naučili Mrakoplaše znát, ho považovali za jakéhosi hornického kanára* a věřili, že pokud stojí na vlastních nohou a nerozběhne se, zbývá stále ještě nějaká naděje.
"To je ale legrace," bzučel Creosot. "Já tady vykrádám vlastní pokladnici! Kdybych se přistihl, musel bych sám sebe uvrhnout do hadí jámy."
"Jenže taky byste se mohl vydat sám sobě na milost a nemilost," ozvala se Conina a měřila si nepřátelským okem zaprášené dláždění.
"Ne, to ne! Myslím, že bych musel sám sobě udělit pořádnou lekci, pro výstrahu mému vlastnímu já."
Nad hlavami se jim ozvalo slabé cvaknutí. Malá část obkladu se odsunula stranou a ze vzniklého otvoru se trhaným pohybem snesl nevelký rezavý hák. Ze stěny se vynořil kovový prut a narazil Mrakoplašovi do ramene. V okamžiku, kdy se Mrakoplaš otočil, zavěsil mu stropní hák na záda jakýsi zažloutlý pergamen a zmizel ve své skrýši ve stropě.
"Co mám dělat? Co se tam píše?" vykřikl Mrakoplaš a pokoušel se dohlédnout mezi vlastní lopatky.
"Je tady napsáno ,nakopni mě'," přečetla mu nápis Conina.
Za ochromeným mágem zajel do neznáma velký kus stěny. Z otvoru vyletěla obrovská bota upevněná na soustavě komplikovaných kloubů a v polovině dráhy se ulomila v koleně.
Naše trojice oněměle přihlížela. Pak se ozvala Conina. "Myslím, že máme co dělat s šíleným mozkem."
Mrakoplaš si neohrabaně sundal ze zad podivný nápis a hodil ho na zem. Conina se protáhla kolem něj a s výrazem rozhořčeného odhodlání vykročila chodbou. Když se před ní objevila kovová ruka, která se k ní v přátelském gestu natáhla, Conina s ní nepotřásla, ale sledovala silný svazek drátů, který od ruky vedl k několika zrezavělým elektrodám ve velké skleněné nádobě.
"Váš dědeček musel být dost veselý člověk?"
"To ano," odpověděl Creosot. "Vždycky se rád zasmál."
"Tak prima," přikývla Conina. Opatrně strčila do jednoho z kamenů ve stěně, který Mrakoplašovi připadal stejný jako všechny ostatní. S posmutnělým slabým zaskřípěním a obláčkem jemného prachu vyjela ve výši lidského ramene ze zdi péřová prachovka na bambusové rukojeti.
"Myslím, že bych se s dědou Serifem docela ráda seznámila," procedila Conina zaťatými zuby. "I když asi ne proto, abych si s ním potřásla rukou. Teď bych potřebovala, abys za to vzal, mágu."
"Za co?" vyjekl zmatený Mrakoplaš.
Conina popuzeně ukázala na pootevřené kamenné dveře, které se rýsovaly ve stěně před nimi.
"Ráda bych se podívala za ně," vysvětlovala trochu podrážděně. "Stačí, když spojíš ruce a dáš je před sebe, abych si na ně mohla stoupnout. Je ti to jasné? Řekni mi, jak je možné, že jsi takové budižkničemu?"
"Pokaždé, když jsem se snažil být užitečný," odsekl jí Mrakoplaš, "dostal jsem se do maléru." Při tom se pokoušel nevšímat si hebkých, oblých a vlahých tvarů, které se mu otíraly o nos.
Slyšel, jak se zvedá a natahuje krk, aby mohla nahlédnout do škvíry nad nimi.
"Jestli jsem si to nemyslela?"
"Co je tam? Několik oštěpů připravených spadnout na toho, kdo vejde?" 
"Ne"
"Mříž s nabroušenými hroty?"
"Je tam kbelík," odpověděla Conina a prostrčila škvírou ruku.
"Cože? Plný strašlivě jedovaté -"
"Vápna. Plný tekutého vápna." Conina seskočila na zem.
"No ano, to je celý dědeček," usmál se Creosot. "S ním se člověk ani chvíli nenudil."
"No, já toho začínám mít tak akorát dost," prohlásila Conina rozhodným hlasem a ukázala ke konci tunelu. "Tak pojďte, vy dva."
Byli necelé tři metry od konce tunelu, když Mrakoplaš ucítil ve vzduchu nad svou hlavou jakýsi pohyb. Conina ho neuvěřitelnou silou strčila do zad, takže proletěl zbytek cesty a vpadl do velké místnosti, kam chodba ústila. Padl na zem, několikrát se převalil, něco ho udeřilo do nohy a za zády mu zazněl strašlivý rachot, který ho málem ohlušil.
Kus stropu, obrovský kamenný blok přes metr silný, zavalil těsně za nimi ústí chodby.
Mrakoplaš popoběhl po všech čtyřech od oblaku prachu, který se z toho místa vyvalil, a roztřeseným prstem ukázal na bok balvanu uzavírajícího chodbu. Byl na něm nápis:
Dobré, co?
Mrakoplaš si zničeně sedl na zem.
"No jo," bublal Creosot šťastně, "celý dědeček, ten vždycky -"
Pak narazil na Coninin pohled, jenž měl váhu a sílu olověné trubky, a prozíravě zmlkl.
Z oblaku prachu se vynořil Nijel, kterým otřásal záchvat kašle.
"Povídám, co se to vlastně stalo?" ptal se nejistě. "Všichni jsou v pořádku? Když jsem tudy šel já, tak to nic podobného neudělalo!"
Mrakoplaš zapátral v hlavě po nějaké případné odpovědi, ale nakonec ho napadlo jen jedno: "Neříkej?"
Do místnosti, ve které se ocitli, proudilo světlo malými, hustě zamřížovanými okénky těsně pod stropem. Cesta ven byla jediná - a ta vedla několika tunami kamene, který zavalil chodbu, nebo, chcete-li to v jiném podání, tak jak to chápal Mrakoplaš, naše čtveřice byla uvězněna v podzemí. Mrakoplaš se poněkud uklidnil.
Jedno bylo jasné - našli kouzelný koberec. Byl stočený a ležel ve středu místnosti. Hned vedle něj stála na zemi malá a zašlá olejová lampa a - Mrakoplaš natáhl krk, aby lépe viděl - jednoduchý zlatý prsten. Mág zoufale zasténal. Všechny tři předměty halila slabá oktarínová korona hlásající, že jsou kouzelné.
Když Conina rozbalila koberec, vysypalo se z něj několik dalších malých předmětů, mezi nimi i mosazný slaneček, dřevěné ucho, několik velkých čtverhranných zekínů a olověná skříňka, ve které byla uložena mýdlová bublina.
"Co to má, u všech bohů, být?" zeptal se zmateně Nijel.
"To je jednoduché," vysvětlil mu Mrakoplaš. "Než se pustili do toho koberce, byli to pravděpodobně moli."
"Sákryš!"
"To je právě to, čemu vy, obyčejní lidi, nikdy neporozumíte," pokýval hlavou Mrakoplaš. "Vy si myslíte, že magie je něco, k čemu se prostě přijde a začne se to používat, jako…, jako třeba -"
"Pastiňák?" nadhodil Nijel.
"Flaška vína?" zatetelil se Serif.
"No, tak nějak," zabručel Mrakoplaš opatrně, ale pak se sebral a pokračoval: "Jenže ve skutečnosti je to jinak -"
"Jako jiný pastiňák?"
"Že by to bylo lepší než láhev s vínem?" rozzářil se Serif.
"Magie využívá lidi," pospíšil si Mrakoplaš. "Ovlivňuje vás stejně, jak vy ovlivňujete ji, používá vás stejně jako vy ji. Nemůžete si hrát s kouzelnými předměty, aniž by to na vás nezanechalo nějaké následky. Myslel jsem si, že bych vás měl varovat."
"Jako vinná láhev," začal Creosot přemítavě, "která -"
"Která by vypila vás," prohlásil Mrakoplaš. "Takže pro začátek uděláte nejlíp, když položíte jak tu lampu, tak ten prsten, a pro lásku boží, hlavně nic nepřetírejte rukávem."
"Můj otec s jejich pomocí položil základ rodinného bohatství," prohlásil Creosot toužebně. "Jeho zlý strýc ho kdysi uvěznil v jeskyni, víte? Otec se ze svého vězení musel dostat jen s pomocí toho, co bylo po ruce. A on neměl nic jen kouzelný koberec, kouzelnou lampu, kouzelný prsten a jeskyni plnou drahocenných šperků."
"Tak to se asi dost nadřel, co?" prohlásil Mrakoplaš.
Conina rozprostřela koberec na zem. Měl složitý vzor zlatých draků na modrém pozadí. Byli to velmi zvláštní draci, s dlouhými vousy a stejně dlouhýma ušima a křídly. Zdálo se, jako by znehybněli uprostřed pohybu, zachyceni přímo v polovině přechodu z jednoho světa do jiného. Vyvolávali pocit, že stav, na kterém byl koberec utkán, měl víc než tři rozměry. Nejhorší na tom všem bylo, že když jste se na ně vydrželi dívat dost dlouho, změnili se v modré draky na zlatém pozadí a člověk mel dojem, že kdyby se pokusil spatřit zlaté i modré draky současně, mohl by mu mozek vytéct ušima.
Když budovou otřásl další vzdálený výbuch, odtrhl Mrakoplaš s velkou námahou oči od koberce.
"Jak to funguje?" zeptal se.
Creosot pokrčil rameny. "Já to nikdy nezkoušel," odpověděl. "Myslím, že se prostě řekne nahoru a dolů a tak."
"Neproletělo by to zdí?" nadhodil Mrakoplaš s jiskřičkou naděje v hlase.
Všichni čtyři se rozhlédli po okolních temných, vysokých, a především nesmírně masivních stěnách svého vězení.
"Co kdybychom si na něj sedli a zkusili říct zvedni se?" začal opatrně Nijel, "a pak, než bychom narazili do stropu, bychom mu řekli stůj." Na okamžik se zamyslel a pak dodal: "Jestli je to ovšem to správné slovo."
"Jo, nebo taky spadni," ušklíbl se Mrakoplaš. "Nebo sestup, ponoř se, třískni sebou."
"Co třeba zřiť se?" navrhla pochmurně Conina.
"No jasně," rozzářil se Nijel. "S tou spoustou uvolněné magie všude kolem můžeme vlastně zkusit cokoliv."
"No," zarazil se Mrakoplaš, "ale co když -"
"Je, ty máš na klobouku napsáno MÁK," řekl najednou Creosot.
"Každý si může na svůj klobouk napsat, co se mu líbí," postavila se na Mrakoplašovu ochranu Conina. "Jenom blázen by věřil všemu, co si přečte."
"Tak moment, počkejte minutku," rozpálil se Mrakoplaš.
Počkali minutu. Pak čekali ještě dalších patnáct vteřin.
"Koukněte se, je to mnohem složitější, než si myslíte," vyrazil ze sebe nakonec.
"Co jsem říkala?" prohlásila se zadostiučiněním Conina. "Tak pojďte, dáme se do toho. Vyškrabeme maltu vlastními nehty."
Mrakoplaš ji umlčel pohybem ruky, sundal si klobouk a ostentativně odfoukl prach z hvězdy na jeho vrcholu. Pak si klobouk zase nasadil, narovnal jeho střechu, vyhrnul si rukávy, několikrát zahýbal prsty a propadl panice. Protože nebyl momentálně schopen udělat cokoliv, opřel se ze zoufalství o stěnu.
Zeď se třásla. Nebylo to tím, že by s ní někdo hýbal, zdálo se, že záchvěvy vycházejí z nitra samotné stěny.
Stejné chvění ucítil Mrakoplaš v budově Univerzity těsně před tím, než se zjevil supermág. Kámen byl z jakéhosi neznámého důvodu velmi nešťastný.
Popošel kolem stěny a položil ucho na další, mnohem menší kámen. Byl to kus kamene upravený do klínového tvaru, aby zapadl do škvíry ve stěně, nic velkého, takový nenápadný skromný kámen, taková muší váha, který odváděl svůj malý poctivý díl práce ve prospěch celku.
"Psst!" sykla Conina.
"Já nic neslyším," ozval se Nijel hlasitě. Nijel patřil k tomu druhu lidí, kterým stačí říct "nedívej se támhle", a oni okamžitě otočí hlavu naznačeným směrem, natáhnou krk a vypoulí oči. Jsou to titíž lidé, kteří, když jim například ukážete neobvyklý krokus, který roste v trávníku hned vedle jejich nohy, řeknou "kde?" a jejich chodidlo dopadne do trávy s žalostným tichým chrupnutím. Kdyby se ztratili v nekonečné poušti a vy je po dlouhém hledání našli, zastihli byste je ve chvíli, kdy něco odhazují na písek. Zjistili byste, že je to malý porcelánový hrneček, který ve vaší rodině dědila generace za generací a který si vypůjčili bez vašeho vědomí. V okamžiku, kdy vás spatří, rozběhnou se k vám se šťastným úsměvem a za nimi se ozve zachřestění střepů.
A není jich málo.
"Počkejte! Víte, co mě napadlo? Co je vlastně s tou válkou?"
Ze stropu se sesul malý vodopád uvolněné malty a zachytil se Mrakoplašovi na krempě klobouku.
"S těmi kameny se něco děje," řekl tiše mág. "Pokoušejí se uvolnit ze stěn."
"No, několik z nich, a to dost velikých, nám visí přímo nad hlavou," upozornil je Creosot.
Ozval se skřípavý zvuk a puklinou ve stropě pronikl do temné místnosti jasný sluneční paprsek. K Mrakoplašovu překvapení nebyl provázen neočekávanou smrtí rozdrcením. Pak se ozvalo další nepříjemné zaskřípění a otvor se ještě o něco zvětšil. Z klenby se uvolňovaly kameny, ale padaly směrem vzhůru.
"Myslím," ozval se Mrakoplaš, "že teď by byla ta pravá chvíle vyzkoušet kouzelný koberec."
Stěna vedle něj se otřásla jako mokrý pes a rozestoupila se, přičemž několik kamenů Mrakoplaše s téměř lidskou zlomyslností udeřilo.
Do místnosti se snesl vodopád kamenů a čtveřice jediným skokem nastoupila na ležící kouzelný koberec.
"Musíme odsud zmizet," oznámil svým společníkům Nijel, který se snažil dostát své pověsti bystrého pozorovatele.
"Držte se," vykřikl Mrakoplaš. "Já řeknu -"
"Ty neřekneš nic," překřikla ho Conina. "Já řeknu. Nevěřím ti."
"Ale ty jsi přece -"
"Zklapni!" zarazila ho Conina. Pak přátelsky popleskala koberec.
"Koberce - zvedni se!"
Zavládlo ticho.
"Nahoru."
"Možná že nerozumí tomuhle jazyku," nadhodil Nijel.
"Vzlétni! Levituj! Leť!"
"Neboje možná zvyklý na nějaký konkrétní hlas -"
"Zavři. Tlamu!"
"Tys zkoušela, zvedni se. Zkus ,stoupej'."
"Nebo ,vzhůru'," navrhoval Creosot. Pouhých několik centimetrů od hlavy mu na zem dopadlo několik tun kamení.
"Kdyby na to slyšel, tak už by něco dělal, ne?" utrhla se na ně Conina. Vzduch kolem zhoustl prachem a do země se bořily padající kameny. Udeřila do koberce pěstí.
"Tak už sebou pohni, ty mizerná rohožko! Au!"
Do ramene ji uhodil kus ozdobné římsy. Vztekle si začala třít naražené místo a pak se obrátila k Mrakoplašovi, který seděl na koberci, kolena obejmutá rukama, přitažená k bradě, klobouk stažený přes oči.
"Proč to nefunguje?"
"Neříkáš ta správná slova," zabrumlal.
"Cožpak to nerozumí lidské řeči?"
"Řeč s tím nemá nic společného. Zapomněla jsi něco důležitého."
"No?"
"Co no?" popotáhl Mrakoplaš nosem.
"Poslyš, tohle není ten správný čas, aby sis léčil svoje nedoceněné já."
"Jen klidně pokračuj, já se ti do toho nebudu plést."
"Poruč tomu, aby to letělo!"
Mrakoplaš si narazil klobouk i na uši.
"Prosím?" naklonila se k němu Conina.
Klobouk se o něco nadzvedl.
"Budem ti všichni strašně zavázáni" přidal se Nijel.
"Slyšte, slyšte, já taky!" zahlaholil Creosot.
Klobouk se zvedl o další kousek. "Myslíte to vážně?" zeptal se Mrakoplaš.
"Samozřejmě!"
Mrakoplaš si odkašlal.
"Tak dolů!" poručil.
Koberec se zvedl ze země a vyčkávavě se zastavil zhruba metr nad dlážděním.
"Jak jsi -" začala Conina, ale Nijel ji přerušil.
"Mágové jsou důvěrně obeznámeni s velkými arkánami, a v tom to bude," řekl. "Třeba je ten koberec očarován tak, že slyší jen na opačné povely. Mohl bys ho přinutit, aby se vznesl ještě výš?"
"Jo, to bych mohl," odpověděl Mrakoplaš, "ale neudělám to," dodal okamžitě. Koberec se pomalu vydal vpřed, a jak to v podobných okamžicích bývá, na místo, kde ještě před chvílí byl, vzápětí dopadl obrovský balvan.
O něco později už byli venku a za zády se jim rozzuřila kamenná bouře.
Palác se prostě a jednoduše rozpadal na kusy a ty kusy poletovaly vzduchem jako při výbuchu vulkánu. Magická věž zmizela beze stopy, ale kolem místa, kde předtím stála, vířily kameny a …
"Někdo tam staví jinou věž!" vykřikl Nijel.
"Jo," zachmuřil se Creosot. "A bere si na to materiál z mého paláce."
"Klobouk vyhrál," zakýval Mrakoplaš hlavou. "Proto si taky staví svou vlastní věž. Je to taková normální reakce. Mágové si vždycky kolem sebe stavěli věže, stejně jako ty…, jak se jmenujou ty věci, které se občas najdou na říčním dně?"
"Žáby?"
"Kameny?"
"Neúspěšní gangsteři?"
"Larvy chrostíků, ty jsem myslel," řekl Mrakoplaš. "Když se už mág jednou pustí do boje, první, co udělá, je, že si vybuduje věž."
"Je hrozně velká," žasl Nijel.
Mrakoplaš zachmuřeně přikývl.
"Co budeme dělat?" zeptala se Conina.
Mrakoplaš pokrčil rameny.
"Vezmem roha," odpověděl lakonicky.
Právě se pod nimi objevila vnější hradba paláce. Když ji míjeli, začala se třást, vytrhávaly se z ní menší kameny a cihly a mizely v kamenném víru kolem nově rostoucí věže.
Nakonec se ozvala Conina: "No dobře. Ale teď mi řekni, jak jsi dokázal přinutit koberec k letu? Opravdu dělá opak toho, co mu řekneš?"
"Ne, je jenom zvyklý na určité základní údaje prostorového a směrového charakteru."
"Tak teď ti opravdu nerozumím," přiznala Conina.
"Mám ti to přeložit do obyčejné řeči?"
"Ano."
"Rozvinuli jste ho na zemi rubem nahoru," řekl Mrakoplaš.
Conina seděla chvíli bez jediného slova. Pak řekla: "Přiznám, že se mi to velice líbí. Je to poprvé, kdy letím na kouzelném koberci."
"Je to poprvé, kdy letím na kouzelném koberci," svěřil se jí Mrakoplaš s nepřítomným výrazem.
"Ale jde ti to skvěle," pochválila ho.
"Díky."
"Říkal jsi, že máš strach z výšek."
"Strašný."
"Není to na tobě vidět."
"To je tím, že na to raději nemyslím."
Mrakoplaš se obrátil a podíval se na věž, která se tyčila k nebesům nedaleko za nimi. V poslední minutě dorostla a na jejím vrcholu vykvetla složitá struktura cimbuří a ochozů. Nad ní se vznášelo hejno dlaždic, které se jedna po druhé snášely střemhlavým letem dolů a jako včela na česno úlu se ukládaly na svá místa. Věž byla neuvěřitelně vysoká, kameny v základech by byly dávno tou vahou rozdrceny, kdyby je neposilovalo magické pole.
A to byl obrázek, který ukazoval, jakou cenu má ve skutečnosti organizované mágstvo. Ta první a jediná magická bouře spláchla dva tisíce let mírumilovné magie do kanálu. Znovu začaly růst věže jako houby po dešti a se vší tou syrovou magií, která plnila ovzduší, bylo jasné, že v nejbližší době přijde někdo nebo něco k ošklivému úrazu. Pravděpodobně vesmír. Tak obrovské množství magie kolem sebe zahustí čas a prostor a to byla moc špatná zpráva pro každého, kdo byl zvyklý na svět, kde platilo, že cosi jako následek nastává po něčem takovém, jako je příčina.
Mrakoplaš si navíc uvědomoval, že by svým společníkům něco takového velmi těžce vysvětloval. Zdálo se, že chápou určité věci trochu jinak, v mnohem omezenějším měřítku, a bylo jasné, že si neuvědomují nebezpečí všeobecné zkázy, která jim visí nad hlavami. Propadli strašlivému omylu, že by proti tomu nejen měli, ale i mohli něco dělat. Zdálo se, že jsou připraveni přizpůsobit si svět k obrazu svému, nebo při tom pokusu zemřít. Každý by si měl uvědomit, že zemřít v boji za jakoukoliv věc, byť i byla spravedlivá, má obrovskou nevýhodu. Vy pro tu věc totiž zemřete.
To nejdůležitější na organizaci místního vesmíru bylo, že se dařilo udržovat mír mezi mágy, kteří spolu vycházeli asi tak jako klubko koček v pytli. Teď, když se situace změnila, přišel svět o rukavice a každý, kdo by chtěl strčit do pytle ruku, musel počítat s tím, že ho kočky ošklivě poškrábou. Tohle nebyla ta stará, klidná a dobromyslná magie, na kterou byla Zeměplocha zvyklá. Tohle byla magická válka, do bělá rozpálená a všeničící.
Mrakoplaš nikdy nebyl výtečníkem v jasnovidectví, měl co dělat, aby viděl do přítomnosti. Přesto si teď s určitou únavou naprosto přesně uvědomoval, že v nepříliš vzdálené budoucnosti, třeba v nejbližších třiceti vteřinách, uslyší zas tu klasickou větu:
"Určitě existuje něco, co bychom s tím mohli udělat, ne?"
Pod nimi se mihla poušť osvětlená nízkými paprsky zapadajícího slunce.
"Zdá se, že je nějak málo hvězd," nadhodil Nijel. "Možná že se bojí vyjít."
Mrakoplaš zvedl hlavu. Nebe nad jejich hlavami stříbřitě světélkovalo.
"To je syrová magie, která se usazuje v atmosféře," řekl. "A atmosféra je už skoro nasycená."
Dvacet sedm, dvacet osm, dvacet -"
"Ale určitě existuje něco -" začala Conina.
"Ne, neexistuje," odpověděl Mrakoplaš nevýrazným hlasem, ve kterém zazněl jen velmi slaboučký tón zadostiučinění. "Mágové teď budou bojovat tak dlouho, dokud nezůstane jediný vítěz. Nikdo nemůže nic dělat."
"Mám hroznou žízeň," ozval se Creosot. "Nemohli bychom zastavit někde, kde bych si koupil hospodu?"
"A za co?" ušklíbl se Nijel. "Jste úplný žebrák, nevzpomínáte si?"
"To, že jsem chudý, by mi nevadilo," zavrtěl hlavou Creosot, "ale střízlivost, ta mě děsí!"
Conina opatrně strčila Mrakoplaše do žeber.
"Ty tu věc řídíš?" 
"Ne"
"A kam to tedy letí?"
Nijel nahlédl přes okraj koberce.
"Podle krajiny se mi zdá, že míříme na střed. Ke Kruhovému moři."
"Někdo to přece řídit musí!"
Nazdar, ozval se Mrakoplašovi v hlavě přátelský hlas.
To není zase moje svědomí, že ne? pomyslel si Mrakoplaš.
Cítím se moc špatně.
Jo, tak to je mi líto, ale za to já nemůžu. Jsem jenom oběť okolostojičností. Nevím, proč by to měl někdo házet na mě.
Ano, ale existuje něco, co bys s tím mohl udělat.
Jako třeba co?
Mohl bys zničit Magický prazdroj. Supermága. Pak by tohle všechno okamžitě skončilo.
Neměl bych ani tu nejmenší naději.
V tom případě bys při tom pokusu mohl alespoň položit život. Pořád by to bylo lepší, než nečinně přihlížet, jak se šíří magická válka.
"Hele, víš co? Drž hubu!" prohlásil Mrakoplaš nahlas.
"Cože?" podívala se na něj udiveně Conina.
"Hm?" vypoulil na ni oči Mrakoplaš s nepřítomným výrazem. Chvíli nejistě pozoroval modrozlatý vzorek, na kterém seděl, a dodal: "To řídíš ty, co? A mě k tomu využíváš. To je ale sprostý!"
"O čem to mluvíš?"
"Oh. Promiň. To já si tu jen tak mluvím sám se sebou."
"Myslím," zachmuřila se Conina, "že by bylo lepší, kdybychom přistáli."
Snesli se na zlatavý oblouk pláže, kde se poušť spojovala s mořem. V denním světle by pláž zářila oslňujícím bílým pískem, ale teď, pozdě navečer, byla rudá jako krev a podobná tajemné krajině z dob vzniku lidstva. Na hranici přílivu ležely kusy naplaveného dřeva, vyhlazené mořem a vybělené slunečními paprsky, podobné kostem neznámých obrovských ryb nebo největší výstavě samorostů ve vesmíru.
Krajina, kam oko dohlédlo, byla nehybná, s výjimkou nekonečného pohybu moře. Poušť byla plochá a neplodná, jen na pobřeží leželo několik větších balvanů. Ty však byly tak rozpálené, že se na nich neudržely dokonce ani mořské řasy.
I moře vypadalo suše. Kdyby byl v historii lidstva vystoupil první proto-obojživelník na takovouhle pláž, byl by to na místě vzdal, okamžitě se zase vrátil do vody a poradil všem příbuzným, aby zapomněli na nohy, protože ta snaha za to nestojí. Vzduch byl vlhký a těžký, jako by ho povařili v týden staré ponožce.
Přes to všechno trval Nijel na tom, že si musí rozdělat oheň.
"Všechno je pak mnohem přátelštější," tvrdil. "Kromě toho, co kdyby v okolí žila nějaká obluda?"
Conina se podívala na drobné olejovité vlnky, které nepříliš odhodlaně útočily na pláž.
"Tady v tom?" zeptala se.
"Člověk nikdy neví."
Mrakoplaš se pomalu loudal podél břehu a házel do vody oblázky. Jeden nebo dva z nich mu někdo z vody hodil nazpět.
Netrvalo dlouho a Conina měla rozdělaný oheň. Dokonale vyschlé dřevo prosycené solí se rozhořelo hučícími modrými a zelenými plameny, z nichž odletovaly celé vodotrysky jisker. Mág se vrátil a sedl si se zády opřenými o hromadu naplaveného dřeva. Halil ho tak neproniknutelný závoj chmury, že si dokonce i Creosot přestal stěžovat na hlad a žízeň a umlkl.
Conina se probudila krátce po půlnoci. Nad obzorem zářil bledý srpek měsíce a nad pískem se válely cáry chladné, vlhké mlhy. Creosot ležel na zádech a chrápal. Nijel, který si vzal hlídku, spokojeně a hluboce spal.
Po chvíli to Conina zaslechla znovu. Byl to slaboučký, jemně zvonivý zvuk, téměř neslyšný v hlubokém usrkávání moře.
Dívka vstala, přesněji řečeno se jediným plynulým pohybem přelila z vodorovné do svislé polohy a vytáhla z Nijelovy neodporující ruky meč. Pak se tiše ponořila do mlhy, a to tak nenápadně, že se bílé kotouče ani nezachvěly.
Oheň pomalu dohoříval a žhavé uhlíky se nořily do stále větší vrstvy šedého popele. Po nějaké chvíli se Conina vrátila a zatřásla dvěma ležícími postavami.
"Nocotomáseco?" zahuhlal Nijel.
"Myslím, že bys to měl vidět," sykla. "Mohlo by to být důležité."
"Jenom jsem na vteřinku přivřel oči -" protestoval Nijel.
"To nic, teď pojď se mnou."
Creosot se rozhlédl po skromném táboře.
"Kde je ten chlápek od magie?"
"Uvidíte. A teď potichu. Mohlo by to být nebezpečné."
Klopýtali jí v patách, po kolena v mlze, a Conina je vedla k moři.
"Nakonec se Nijel odhodlal: "Jaké nebezpečí jsi -"
"Psst! Neslyšel jsi nic?"
Nijel natočil hlavu.
"Takové nějaké zvonění?"
"Dívej se…"
Před nimi na pláži se objevil Mrakoplaš, který v obou rukou nesl velký kulatý balvan. Prošel kolem nich bez jediného slova, zavřené oči upřené přímo před sebe.
Vydali se za ním po vychladlé pláži. Mág dorazil do pustého místa mezi dvěmi dunami, kde se zastavil a s elegancí oživlého sušáku na prádlo hodil kámen na zem. Ten zazvonil.
Kolem už byl velký kruh dalších kamenů. Jen několik jich zůstalo ležet na sobě.
Trojice se přikrčila za nejbližší dunou a pozorovala mága.
"Spí?" zeptal se Creosot.
Conina přikývla.
"A o co se to pokouší?"
"Já si myslím, že se pokouší postavit si věž."
Mrakoplaš znovu vešel do kamenného kruhu a s nesmírným soustředěním a opatrností položil do vzduchu další kámen. Ten se samozřejmě zřítil k zemi.
"Ale moc se mu to nedaří, co?" zašeptal Nijel.
"Je to hrozně smutné," řekl Creosot.
"Možná že bychom ho měli probudit," navrhla Conina. "Jenže já slyšela, že když náměsíčníka probudíte, mohly by mu upadnout nohy, nebo tak nějak. Co si o tom myslíte?"
"No, s mágem by to mohlo být vážně trochu nebezpečné," zamyslel se Nijel.
Pokusili se alespoň trochu pohodlněji usadit na studeném písku.
"Je to hrozně patetické, nezdá se vám?" zavrtěl Creosot smutně hlavou. "Je to úplně jiné, než kdyby to byl skutečný mág."
Conina a Nijel se chvíli vyhýbali vzájemnému pohledu. Nakonec si mladík odkašlal a řekl: "Já ve skutečnosti taky nejsem barbarský hrdina, víš. Už sis toho asi všimla."
Chvíli pozorovali Mrakoplašovo marné počínání a pak řekla Conina: "No, když o tom tak mluvíš, tak já taky nejsem žádná skvělá kadeřnice."
Oba upřeně zírali na náměsíčníka, každý z nich se v duchu zabýval vlastními myšlenkami, ale oba cítili hřejivý příliv vzájemného porozumění.
Creosot si po chvíli odkašlal.
"Pokud by to někomu pomohlo," prohlásil nesměle, "někdy si myslím, že mým veršům chybí ještě moc, a musely by být mnohem lepší, aby je někdo začal opravdu poslouchat."
Mrakoplaš se pokoušel vyvážit velký kámen na malém oblázku. Kámen spadl, ale, jak se zdálo, Mrakoplaš byl s výsledkem svého snažení spokojen, protože se šťastně usmál.
"A co byste jako básník řekl o téhle situaci?" zeptala se Conina.
Creosot nejistě přešlápl z nohy na nohu. "Život někdy dokáže být dojemný až k smíchu," zabručel.
"Skvělé."
Nijel si lehl na záda a oči upřel k nejasným hvězdám. Pak si najednou rychle sedl.
"Viděli jste to?" zeptal se.
"Co?"
"Byl to takový záblesk, tak trochu jako -"
Středový obzor najednou vybuchl do obrovské barevné kytice, jejíž barvy rychle prošly všemi odstíny normálního spektra, a pak se nebe rozzářilo zářivou oktarínou. Ta se jim pevně vtiskla do očního pozadí a zhasla stejně rychle, jak se objevila.
Za nějakou chvíli se k jejich sluchu doneslo vzdálené zahřmění.
"To je nějaký nový druh magické zbraně," řekla Conina a několikrát zamrkala. Vzápětí se zvedl silný teplý vítr a odnesl s sebou zbytky mlhy.
"Víte co?" odhodlal se Nijel a vstal "Já ho vzbudím, i kdyby to melo znamenat, že ho zbytek cesty poneseme."
Právě se natáhl, aby poklepal Mrakoplaše po rameni, když jim nízko nad hlavou proletělo něco, co vydávalo přerývaný hukot podobný hejnu kejhajících hus poháněných peroxidem vodíku a závratnou rychlostí to zmizelo v poušti za nimi. Pak se ozval zvuk, který by vám rozvibroval i falešné zuby ve skleničce, zeleně se zablesklo a zaznělo temné zadunění.
"Já ho vzbudím," řekla Conina "ty běž a připrav koberec."
Prošla nejřidším místem kamenného kruhu a jemně uchopila Mrakoplaše za ruku. Byl by to doslova učebnicový příklad probuzení somnambula, kdyby si při tom Mrakoplaš nehodil přímo na nohu kámen, který právě třímal v rukou.
Otevřel oči.
"Kde to jsem?" zeptal se.
"Na pláži. Víš, ono se ti něco… zdálo."
Mrakoplaš zamžoural očima, podíval se na mlhu, na oblohu, na kruh kamenů, na Coninu, zpět na kruh balvanů a znovu na oblohu.
"Dělo se mezitím něco?"
"Odehrál se jen takový menší magický ohňostroj."
"Aha. Takže už to začalo."
Nejistým krokem vyšel z kamenného kruhu a na tváři měl takový výraz, že Coninu napadlo, zda se doopravdy vzbudil. Ušel několik kroků a pak si očividně na něco vzpomněl.
Sklopil oči ke své noze a řekl: "Au!"
Už byli skoro u ohně, když je zastihla vlna odražené magie z posledního útoku na věž v Al Kali.
Naštěstí byla věž přes třicet kilometrů vzdálená a magický tlak už tady působil celkem slabě. Tím pádem ovlivňoval podstatu věcí minimálně. Přehnal se nad dunami se slabým mlaskotem, oheň na okamžik zrudl a pak zezelenal, jeden z Nijelových sandálů se proměnil v malého vzteklého jezevce a Serifovi vyletěl z turbanu bílý holub.
"Co to bylo?" zeptal se Nijel a odkopl jezevce, který mu očichával nohu.
"Hmm?" zabručel Mrakoplaš.
"Tamto!"
"Jo, ty myslíš tamto," pochopil konečně Mrakoplaš. "To byl jen zpětný odraz nějakého zaklínadla. Pravděpodobně zasáhli věž v Al Kali."
"To musel být nějaký útok, když jsme ho cítili až tady."
"To pravděpodobně byl."
"Hej, ale to byl přece můj palác!" ozval se teď Creosot slabým hlasem. "Já vím, byl výpravný a obrovský, ale bylo to všechno, co jsem měl."
"To je mi líto."
"Ale ve městě byli lidé!"
"No, těm asi nic nechybí," uklidňoval ho Mrakoplaš.
"Výborně."
"Ať už se proměnili v cokoliv."
"Cože?"
Conina chytila Serifa za rukáv. "Nekřičte na něj, není ve své kůži!"
"To je dobře," ušklíbl se Creosot kysele. "Konečně nějaké vylepšení."
"Poslyšte, to je od vás trochu nefér," protestoval Nijel. "Mě například dostal z hadí jámy, jo, a taky dost ví o -"
"Jistě, mágové jsou skvělí, když vás mají dostat z maléru, do kterého vás můžou dostat zase jen mágové," ušklíbl se Creosot. "A pak ještě čekají, že jim budete děkovat."
"No, poslyšte, já si myslím -"
"Říci jsem to musel," řekl Creosot a vzrušeně zamával rukama.
Na okamžik ho osvětlilo další zaklínadlo, které proletělo po zmučené obloze.
"No! Podívejte se na to!" vyštěkl. "Já vím, že on to myslí dobře. Oni to všichni myslí dobře. Oni si všichni myslí, že Plocha by byla mnohem lepší místo, kdyby jí mohli vládnout právě oni. Dejte si ode mě říci, není nic horšího než člověk, který se rozhodne, že spasí svět. Mágové! Když je všechno řečeno a uděláno, k čemu jsou? Můžete mi jmenovat jedinou dobrou věc, kterou udělal mág?"
"Já myslím, že tohle je příliš kruté," řekla Conina, ale v hlase jí znělo něco, co naznačovalo, že by nebyla proti tomu, aby ji někdo přesvědčoval o opaku.
"No, mně osobně se z nich dělá špatně," pokračoval Creosot, který se cítil třeskutě střízlivý a ani trochu se mu to nelíbilo.
"Myslím, že bychom se všichni cítili mnohem líp, kdybychom se trochu prospali," vmísil se jim diplomaticky do hovoru Nijel. "Ve dne vypadá všechno úplně jinak. No, alespoň většinou."
"A kdybyste věděli, jak mám v ústech," nedal se uklidnit Creosot, který se rozhodl trvat na svém rozhořčení.
Conina se obrátila k ohni a zjistila, že v nejbližším okolí je mezera tvaru Mrakoplaše.
"Je pryč?"
Mrakoplaš už byl v téhle chvíli skoro kilometr daleko nad temným mořem. Seděl na koberci na zkřížených nohou jako rozzuřený buddha a v jeho hlavě vřela směs zuřivosti, ponížení a vzteku, do které se mísily slabé pramínky rozhořčení.
On přece nikdy nechtěl moc. Zůstal věrný magii, i když v ní nebyl nijak zvlášť dobrý, ale vždycky se snažil a teď se proti němu spikl celý svět. "Ale já jim ukážu!" Kdo byli oni a co jim ukáže, to byly nepodstatné detaily.
Zvedl ruku a sáhl si pro uklidnění na klobouk, i když nešťastná pokrývka hlavy mezitím ztratila poslední ozdobný zekín.

Zavazadlo mělo mezitím vlastní problémy.
Oblast kolem věže v Al Kali, kterou zaplavovalo neustálé magické bombadování, už se prakticky ponořovala pod hladinu reality, mizela z míst, kde jsou čas, hmota a prostor oddělené veličiny, a dostávala se tam, kde si tihle tři kamarádi začali navzájem půjčovat šaty. Je naprosto nemožné blíže to popsat.
Pokusíme se vám alespoň částečně naznačit, jak to vypadalo.
Vypadalo to jako zvuk piána krátce po tom, co ho někdo upustil do studny. Chutnalo to žlutě a vonělo kašmírem. Na omak to bylo jako úplné zatmění měsíce. Pochopitelně v nejbližším okolí věže to bylo opravdu ošklivé.
Čekat, že v tomhle prostředí přežije cokoliv bez ochrany, bylo jako čekat sníh na povrchu supernovy. To naštěstí Zavazadlo nevědělo a klidně se prodíralo magickými proudy, zatímco na víku a pantech mu krystalizovala syrová magie. Bylo ve velmi zlé náladě, ale je třeba upřímně říci, že na tom nebylo nic divného. Mělo to však za následek, že jeho zuřivost reagovala s usazenou magií a výsledná energie se průběžně uzemňovala, takže Zavazadlo halila mnohobarevná korona, která mu dodávala vzhled rozzuřeného obojživelníka vylézajícího z hořícího močálu.
Uvnitř věže bylo dusno a horko. Svislá šachta nebyla rozdělena podlažími, kolem stěn bylo pouze v různých výškách několik ochozů. Ochozy se hemžily mágy a ti dodávali energii hlasitě praskajícímu paprsku oktarínového světla, který vyplňoval větší část volného prostoru šachty. U jeho základny stál Krajj a oktaríny na klobouku mu zářily tak jasně, až to oslepovalo. Zdálo se, že jsou to otvory do nějakého jiného vesmíru, kde navzdory všem zákonům pravděpodobnosti ústí v neznámém slunci.
Vezír stál s pozdviženýma rukama a roztaženými prsty, oči zavřené, ústa stažená do úzké soustředěné linky a udržoval rovnováhu sil. Mág obvykle dokázal ovládat jen sílu, na kterou stačil vlastními fyzickými schopnostmi, ale Krajj se učil rychle.
Staňte se otvorem v přesýpacích hodinách, středobodem rovnováhy, párkem okolo rohlíku. Udělejte to tak, jak to má být, a jste mocí, jste její součástí a ona je součástí vaší a pak dokážete -
Zmínili jsme se o tom, že se Krajjovy nohy vznášely několik centimetrů nad zemí? Ne? Tak tedy, jeho nohy se vznášely několik centimetrů nad zemí.
Krajj právě sbíral síly k provedení posledního mocného zaklínadla, které mělo vyletět k nebi a obsadit věž tisícem ječících démonů, když se ozvalo hromové zabušení na dveře.
V takových chvílích se používá jedna z magických buddhistických formulí. V té chvíli nezáleží na tom, jestli dveře představuje stanové plátno, kus nevydělané kůže na větrem vybělené jurtě, šest centimetrů silný dub pobitý kovovými hřeby nebo obdélník překližky s mahagonovou dýhou, prosvětlený příšerně nevkusnými barevnými skly a se zvonkem hrajícím výběr z dvaceti melodií, které by odmítl poslouchat i milovník hudby po pětileté robinsonádě na opuštěném ostrově.
Jeden z mágů se tedy obrátil k jednomu ze svých druhů a prohlásil dutým hlasem: "Kdo by to mohl být v tomhle strašném nočním čase?"
Dřevo se zachvělo pod několika dalšími údery.
"Venku už přece nemohla zůstat naživu ani živá duše," podivil se další mág poněkud znepokojeně, protože když můžete téměř stoprocentně vyloučit možnost, že na dveře tluče živý člověk, nabízí se tady celkem logicky myšlenka, že je to někdo z mrtvých.
Tentokrát zabušení uvolnilo závěsy.
"Myslím, že by bylo lepší, kdyby šel někdo otevřít," nadhodil první mág.
"To budeš hodný."
"Aha? Aha. No jo."
Vydal se pomalu k úzké krátké chodbičce ke dveřím.
"Co kdybych tam jen tak skočil a zeptal se, kdo to je?"
"Bezva."
Postava, která vykročila ke dveřím, byla mírně řečeno podivná. Obyčejné roucho jako ochrana ve vysokomagických polích uvnitř věže nestačilo, takže mág si přes své brokátové ozdobné oblečení natáhl zesílenou kombinézu vycpanou pilinami jeřabiny a ozdobenou kovovými znaky odborností, jež ovládal. Ke špičatému klobouku si připevnil hledí z očazeného skla a jeho nezvykle velké rukavice naznačovaly, že dělá strážce branky v kriketové hře, kde se hraje nadzvukovou rychlostí. Když začal opatrně manipulovat se závorami a zástrčkami, vrhal díky proměnné záři z haly podivné stíny na několik stran.
Zvedl si hledí a opatrně pootevřel dveře.
"My tady nestojíme o žádné -" začal a byl by dobře udělal, kdyby svá slova volil pečlivěji, protože se stala současně jeho epitafem.
Chvíli trvalo, než si jeho kolega všiml, že se nevrátil, a vydal se do chodby, aby se po něm podíval. Dveře byly dokořán a jen díky síti ochranných zaklínadel dovnitř neproniklo magické inferno, které do otvoru naráželo zvenčí. Dveře nebyly úplně dokořán, a tak je odtáhl od zdi, aby se přesvědčil proč. Z úst se mu vydral vyděšený sten.
Pak se mu za zády ozval jakýsi zvuk. Otočil se.
"Co to -" začal. Jsou to hodně hloupá slůvka, když s nimi na rtech odcházíte ze světa.

Mrakoplaš se v témže okamžiku vznášel vysoko nad Kruhovým mořem a připadal si jako idiot.
Jednou se to stane každému. Někomu i víckrát.
Představte si, že do vás v hospodě vrazí zezadu někdo přesně v okamžiku, kdy nesete k ústům pivo, vy vychrlíte přes rameno několik peprných domněnek o jeho původu, otočíte se a nejdřív zjistíte, že se tomu nemehlu díváte přesně na sponu u opasku, a když pak zvednete hlavu, máte dojem, že se ten člověk pravděpodobně nenarodil, ale že ho vytesali sekerou z dubu.
Nebo do vás na křižovatce vrazí malé autíčko a vy vylezete, abyste jeho řidiči ukázali, zač je toho loket. Ten otevře dveře a začne vystupovat, a jak se pomalu rozkládaje vám jasné, že při svých rozměrech musel v tom autě sedět na zadním sedadle.
Jiný příklad. Vedete tlupu svých vzbouřených druhů ke kapitánově kajutě a zabušíte na dveře. On vystrčí ten svůj odporný, zlý a vousatý ksicht a v každé ruce svírá dokonale nabroušenou šavli. "Tak, teď přebíráme velení na lodi my, tady s chlapama, ty grázle!" vmetete mu do tváře a on se vám podívá přes rameno a řekne: "S jakejma chlapama?" Vy najednou za sebou ucítíte strašlivé prázdno a zmůžete se jenom na "ehm"…
Jinak řečeno, je to takový ten klasický pocit, když vás zničehonic poleje horko. Zažil to každý, kdo povolil vlnám vlastní zuřivosti, aby ho vynesly na pláž pomsty, a pak zjistil, že stojí opuštěn přímo uprostřed žumpy.
Mrakoplaš se stále ještě cítil pokořený a rozzlobený a tak dál, ale jeho emoce se přece jen částečně zklidnily a vrátila se mu větší část jeho normálního já. Můžeme říci, že se v okamžiku, kdy zjistil, že sedí na tenké vrstvě modré a zlaté vlny koberce, vysoko nad nekonečnými světélkujícími vlnami moře, necítil právě nejšťastnější.
Mířil k Ankh-Morporku. Teď se pokoušel vzpomenout proč.
No jistě, tam to přece všechno začalo. Možná že to bylo tím, že tam byla Univerzita, která teď byla tak přesycena magií, že ležela jako dělová koule na slábnoucí materii vesmíru, a natahovala tak skutečnost až na hranici únosnosti. Ankh bylo místo, kde věci začaly a pravděpodobně také skončí.
Byl to taky jeho domov, ať už byl jakýkoliv, a ten ho volal zpět.
Už bylo vzpomenuto, že Mrakoplaš musel mít kdesi daleko v linii svých předků nějakého hlodavce a že v okamžicích bezprostředního nebezpečí cítil neodolatelné nutkání ukrýt se ve své noře.
Nechal koberec, aby se chvíli volně vznášel ve vzduchových proudech, zatímco ráno, které by Creosot bezpochyby nazval růžoprstým, zažehl kolem okraje Plochy ohnivě rudý pás. Líné sluneční světlo se rozlilo do světa, který byl poněkud jiný než ten včerejší.
Mrakoplaš zamrkal. Bylo to strašidelné světlo. Ne, když tak o tom přemýšlel, nebylo strašidelné. Bylo děsivé, což bylo mnohem strašidelnější. Měl pocit, že se dívá na svět vlnou žhavého vzduchu, který žije vlastním zlomyslným životem. Vzduch se natahoval a tančil a dával dost vehementně najevo, že není pouhým optickým klamem. Hlásil, že je skutečný, že je realitou, která se natahuje a vydouvá jako gumový balon, který někdo přefukuje.
Nejsilněji se vzduch vlnil směrem k Ankh-Morporku, kde se míhaly proudy a fontány zmučeného vzduchu a hlásily, že boj zdaleka neskončil. Stejný pilíř rozvlněného ovzduší visel nad Al Kali a pak si najednou Mrakoplaš všiml, že není jediný.
Není to támhle na Quirmu, v místě, kde se stýká Středové moře s mořem Krajovým, taky jedna věž? A pak zjistil, že je jich mnohem víc.
Situace začínala být krajně kritická. Magie se trhala ze řetězu. Sbohem, Univerzito, úrovně a řády; každý mág hluboko v srdci cítil, že přirozená jednotka magie je jeden mág. Věže se ještě rozmnoží a bude se bojovat, dokud nezůstane jediná z nich, a pak začnou bojovat mezi sebou zbylí mágové, až přežije jen ten nejsilnější.
A ten se pak pravděpodobně pustí do boje sám se sebou.
Celá ta konstrukce, která fungovala jako protizávaží na kole magie, se rozpadala na kousky. Mrakoplaš toho upřímně litoval. Nikdy nebyl dobrým mágem, ale to nebylo důležité. Věděl, kam patří. Jistě, jeho místo bylo až na dně, ale věděl přesně kde. Mohl zvednout hlavu a pozorovat v běhu celý ten složitý stroj, který klidně a pečlivě zpracovával přírodní magii vybuzenou otáčením Zeměplochy.
Věděl, že nemá nic, ale to bylo alespoň něco a teď mu to jeho něco chtěli sebrat.
Mrakoplaš stočil koberec tak, aby mířil přímo ke vzdálené záři v místech, kde se rozkládal Ankh-Morpork, a část jeho vědomí, která právě neměla co na práci, přemítala, proč se vzdálené město tak jasně leskne. Taky se zdálo, že měsíc nad obzorem je v úplňku, a i Mrakoplaš, jehož znalost základních meteorologických zákonů byla velmi mlhavá, si byl jistý, že úplněk byl už včera.
No, na tom vlastně nezáleží. Už toho měl dost. Už se nebude pokoušet něčemu rozumět. Vrací se domů.
Jenže mágové se domů nikdy nevracejí.
To praví jedno staré a velice moudré rčení a je zajímavé, že málokterý z nich pochopil, co se v tom rčení vlastně říká. Mágové se pochopitelně nesmějí ženit, ale smějí mít rodiče a mnozí z nich si na den Prasečí hlídky nebo čtvrtek Pečené duše zajedou domů na kus řeči, nějakou tu písničku, a hlavně aby si užili pohled na to, jak jejich starší a silnější druhové z dětství, kteří je kdysi s potěšením týrali, teď při jejich spatření blednou a spěšně jim prchají z cesty.
Je to podobné jako s tím druhým rčením, kterému také většina mágů nerozumí - s tím, které říká, že člověk nemůže dvakrát vstoupit do téže řeky. Pokusy s pomalu tekoucí říčkou a dlouhonohým mágem dokázaly, že to člověk dokáže, a dokonce mnohokrát za sebou.
Mágové filozofii nemilují. Co se logiky jejich úvah týká, pak jedna ruka tleskajícího člověka vydává zvuk "pl".
Nicméně v tomto konkrétním případě se Mrakoplaš nemohl vrátit domů prostě proto, že už tam žádný domov nebyl. Na řece Ankhu sice leželo město, ale město, které nikdy předtím neviděl. Bylo bílé, čisté a nepáchlo jako latrína plná zkažených ryb.
Přistál nejen v místě, kde se kdysi rozkládalo náměstí Zlomených měsíců, ale současně v těžkém šoku. Byly tam fontány. Fontány tam byly samozřejmě už předtím, ale ty spíš prýštily, než zpívaly a voda v nich dřív vypadala skoro jako řídká polévka. Pod nohama se mu rozkládalo dláždění z bílého mramoru, ve kterém se blýskala drobná zlatá zrnka. A přestože slunce sedělo teprve nízko na obzoru, jako pomeranč přichystaný ke svačině, náměstí bylo téměř prázdné. Ankh byl obyčejně beznadějně přeplněný a nezáleželo vůbec na tom, kde právě byla která oběžnice.
Mimo zurčících fontán se v širém okolí pohybovaly už jen kotouče mastného černého dýmu, který se tvořil v rozpáleném vzduchu nad Univerzitou.
Mrakoplaš býval skoro pyšný na to, že se i v přeplněném městě, vedle všech těch lidí, dokázal cítit opuštěný, ale bylo ještě hroznější cítit se opuštěný, když byl vedle sebe sám.
Stočil koberec, přehodil si ho přes rameno a vykročil strašidelnými ulicemi k Univerzitě.
V otevřených branách se proháněl vítr. Většina budov vypadala, jako když je zasáhly střely, které se odněkud odrazily nebo netrefily cíl. Magická věž, příliš vysoká na to, aby byla přirozená, se jediná zdála být nepoškozená. To stará Věž umění už zdaleka nebyla v tak dobrém stavu. Zdálo se, že se od ní odrazila alespoň polovina zaklínadel namířených na Magickou věž. Celé kusy staré věže byly roztavené a rozteklé, části zdiva zářily, některé římsy vykrystalizovaly a několik partií se vymklo běžným třem rozměrům. I člověk by se byl nad tím kamenem a jeho utrpením ustrnul. Ta věž snad už zažila všechno, s výjimkou zřícení. Vypadala tak zbědované, že se jí asi štítila i zemská přitažlivost.
Mrakoplaš si povzdechl a vykročil kolem její základny ke knihovně.
K místu, kde knihovna kdysi bývala.
Vpředu se tyčil začernalý oblouk vchodu a stála i většina zdí, ale větší část střechy se propadla a všechno bylo pokryto vrstvou sazí a popela.
Mrakoplaš zůstal stát a dlouhou dobu upíral na trosky nehybný pohled.
Pak upustil koberec, rozběhl se kupředu a začal se škrabat přes hromadu trosek, která z poloviny uzavírala vchod. Kameny, kterých se dotýkal, byly stále ještě teplé. Tu a tam se kouřilo z některého zničeného regálu.
Ten, kdo by v té chvíli přihlížel, by viděl, jak Mrakoplaš pobíhá sem a tam mezi kouřícími hromadami trosek, přelézá je a rozhrabuje, odhazuje napůl spálený nábytek a odtahuje těžké trámy krovu se silou skoro lidskou.
Přihlížející by viděl, že se mág několikrát zastavil, aby nabral dech, ale pak se znovu se zoufalým odhodláním pustil do další práce. Ruce měl pořezané od kusů napůl rozteklého skla z kopule střechy. A pozorovatel by nemusel být příliš pozorný, aby zaznamenal, že Mrakoplaš polyká slzy.
Nakonec jeho prsty nahmátly něco měkkého a teplého.
Zoufalý mág odhodil stranou začernalý trám, prohrabal se vrstvou popraskaných dlaždic a nahlédl do temného prostoru pod troskami.
Tam, napůl rozdrcený spadlým trámem a do hnědá opálený ohněm, ležel velký trs přezrálých banánů.
Mrakoplaš jeden z nich velice opatrně utrhl, sedl si a pozoroval přezrálé ovoce, dokud z něj neupadla měkká špička.
Pak ho snědl.

"Neměli jsme ho nechat takhle odejít," řekla Conina.
"A jak jsme ho měli podle tebe zastavit, ty má překrásná orlice s holubíma očima?"
"Co když udělá nějakou hloupost?"
"Skoro bych řekl, že je to dost pravděpodobné," řekl Creosot dotčeně.
"Zatímco my děláme samé moudré věci a přitom v klidu sedíme na rozpálené pláži bez jídla a bez pití, co?"
"Mohla bys mi vyprávět nějakou pohádku," navrhl Creosot.
"Ale dejte pokoj."
Serif si olízl rty.
"A nebyla by alespoň nějaká krátká?" zakrákoral.
Conina si povzdechla. "Život většinou není žádná pohádka, víte?"
"Promiň, ale nedokázal jsem se ovládnout."
Teď, když slunce vystoupilo o něco výš, žhnula pláž jako slaná pec. Moře za denního světla nevypadalo o nic lépe než v noci. Vlny se pohybovaly tiše a nehlučně, jako by byly z oleje.
Pláž se táhla dlouhým mírným obloukem na obě strany a za ní nebylo vidět nic jen pár chomáčů vybledlé pouštní trávy, která dokázala vyjít s vláhou získanou z rosy. Nikde nebylo jediné stinné místečko.
"Podívejte se," navrhla Conina, "Jsme na pláži, a to znamená, že když se po ní vydáme, musíme dřív nebo později narazit na nějakou řeku, která se vlévá do moře. Takže nám stačí vydat se na jednu nebo druhou stranu."
"No ano, chladivý sněhu z úbočí Vřesové hory, ale nevíme kterým."
Nijel si povzdechl a natáhl se ke svému vaku.
"Ehm," odkašlal si, "nepomohlo by nám náhodou tohle? Já to ukradl. Promiňte."
V ruce držel lampu, která byla spolu s kobercem v tajné pokladnici.
"Je kouzelná, ne?" V hlase mu zněla naděje. "Už jsem o podobných slyšel, nestálo by to za zkoušku?"
Creosot zavrtěl hlavou.
"Ale vždyť vy jste říkal, že váš dědeček s její pomocí získal velké bohatství!" podívala se na něj Conina.
"Řekl jsem s pomocí lampy. Ale ne téhle lampy. Ne, ne. Ta původní lampa byla stará a otlučená a jednoho krásného dne přišel ten podomní obchodník a nabízel staré lampy za nové a moje prababička mu dala tu pravou za tuhle. Rodina ji od té doby chová v pokladnici jako památku na prababičku. Byla to opravdu výjimečně hloupá žena. Ta lampa samozřejmě nefunguje."
"Zkoušel jste to?"
"Nezkoušel, ale proč by ji dával pryč, kdyby fungovala, to dá rozum!"
"Tak ji trochu přetři," pobídla Conina Nijela, "tím nic nezkazíme."
"Já bych to nedělal," zavrtěl hlavou Creosot.
Nijel svítilnu neohrabaně uchopil. Měla podivný vzhled lampy, kterou někdo sestrojil jen proto, aby co nejrychleji vyhořela.
Opatrně ji přetřel.
Výsledek byl podivně prozaický. Ozvalo se slabé "žbuch" a u Nijelových nohou se objevil obláček kouře. Několik kroků od kouřového obláčku se na pláži objevila temná linka a ta vzápětí ohraničila čtverec písku, který zmizel.
Ze záhadného prostoru se na pláž vykulila postava, zastavila se a hlasitě zasténala.
Muž na sobě měl turban, opálení v drahé barvě, jakou získáte jen pod tropickým sluncem, zlatý medailon, lesklé kalhoty a pantofle se zvednutými špičkami.
Sedl si a prohlásil: "Chci to slyšet stručně a jasně. Kde jsem?"
Conina se vzpamatovala první.
"Na pláži," odpověděla.
"Jo," odpověděl džin,, já myslel, v jaké lampě? Na kterém světě?"
"Copak to nevíš?"
Džin lampu vytáhl z Nijelových poněkud ztuhlých prstů.
"Aha, to je tenhle starý krám," zabručel otráveně. "Tak to mám na smluvní dobu. Dva týdny každý srpen, jenže znáte to, jeden se pokaždé neutrhne."
"Máte na starosti hodně lamp?" zeptal se zvědavě Nijel.
"Už mám všech těch lamp až po krk," přiznal se mu džin. "Nějakou dobu už vážně uvažuju o tom, že přesedlám na prsteny. S prsteny to teď vypadá velmi nadějně. Prsteny jsou teď hrozně v módě. Promiňte, lidičky, co pro vás můžu udělat?" Poslední větu pronesl tím proslulým sebezlehčujícím tónem mnoha dealerů, který ti nešťastníci používají v mylném domnění, že se na ně lidé budou dívat o něco přívětivěji než na cizí zadek.
"My bychom -" začala Conina.
"Já chci něco k pití," vyštěkl Creosot. "A od tebe se čeká, že řekneš, že mé přání je tvým rozkazem,"
"Ale to se mýlíte, takové věci už absolutně nikdo neříká," ušklíbl se džin a odkudsi vytáhl sklenici. Pak vrhl na Creosota zářivý úsměv po dobu, která by se dala vyjádřit ve zlomcích vteřiny.
"My si přejeme, abys nás odnesl přes moře do Ankh-Morporku," pronesla pevným hlasem Conina.
Džin se zatvářil neurčitě. Pak ze vzduchu vytáhl velmi silnou knihu* a začal v ní pomalu listovat.
"Jako plán to zní opravdu zajímavě," prohlásil nakonec džin. "Probereme to příští týden v úterý u oběda, ano?"
"Cože?"
"Právě teď jsem trochu v časové tísni."
"Teď jsi v -?" začala Conina.
"Skvěle, věděl jsem, že se domluvíme," vrhl na ni džin zářivý úsměv, pak se podíval na levé zápěstí a s výkřikem "Cože? To už je čas?" zmizel.
Trojice zírala na lampu v zamyšleném tichu. První se ozval Nijel. "Co se, k sakru, stalo s těmi obrovskými tlouštíky, co nosí pytlovité kalhoty a říkají, slyším a poslouchám, ó, pane?"
Creosot vztekle zavrčel. Právě dopil svůj nápoj. Ukázalo se, že je to voda plná nějakých bublinek, která páchla jako zapnutá napařovací žehlička.
"Tak něco takového si já nedám líbit," zavrčela Conina. Vytrhla Serifovi lampu z rukou a několikrát ji pohladila s takovou silou, jako by se ji pokoušela vyhladit.
Džin se tentokrát objevil o kousek dál, ale jeho příchod byl zvěstován stejně slabým výbuchem a známým obláčkem dýmu.
U ucha si držel něco prohnutého a lesklého a soustředěně poslouchal. Když uviděl Conininu rozhořčenou tvář, zamával na ni rychle volnou rukou a pozvednutím obočí a rychlým zakýváním hlavy jí dal najevo, že teď je zaměstnán jakousi prapodivnou činností, která mu momentálně brání věnovat jí plnou pozornost, ale že v okamžiku, kdy se zbaví té dotěrné osoby, která ho právě obtěžuje, může si být Conina jista, že její přání, které je jistě skvělé, chytré a dokonalé, bude jeho rozkazem.
"Já tu lampu rozbiju," řekla tiše.
Džin jí věnoval další úsměv, který by jistě okouzlil přinejmenším čtyři z každých pěti členů lékařské zubní komory, a spěšně mluvil do té věci, kterou svíral mezi ramenem a bradou.
"Fajn," říkal právě, "skvělé. Bude z toho pěkný vývar, dejte na mě. Ať se vaši lidé spojí s někým od nás, jo? Buďte po ruce, okej? Tak páčko!" Odložil podivný nástroj a s nepřítomným výrazem zasykl: "Ten hajzl!"
"Já tu lampu vážně rozbiju," opakovala Conina.
"Která lampa že to je?" zeptal se džin spěšně.
"Kolik jich máš?" chtěl vědět Nijel. "Já si vždycky myslel, že každý džin má jen jednu."
Džin jim unaveně vysvětlil, že má lamp několik. Měl jednu malou, ale dobře zavedenou lampu, kde žil během týdne, další, velmi vzácnou lampu, na malém zámečku, pečlivě zrestaurovanou lucernu na venkovském statku ve vinařské oblasti nedaleko Quirmu a v poslední době že si pořídil ještě řetěz prastarých a neužívaných lamp v oblasti ankh-morporských doků. Právě tyhle byly velmi perspektivní, protože až jednou tuhle přístavní oblast objeví ti správní lidé, změní se v magický ekvivalent několika administrativních budov a stejného počtu útulných hospůdek.
Trojice mu naslouchala stejně užasle jako ryby, které omylem vpluly na přednášku o tom, jak správně létat.
"A kdo jsou ti tví lidé, které mají zavolat ti jiní lidé?" zajímal se Nijel, na kterého všechno udělalo velký dojem, i když nevěděl co ani proč.
"No, víte, já zatím žádné zaměstnance nemám," ušklíbl se vesele džin, "ale v nejbližší době už někoho fakt zaměstnám."
"Tak, teď všichni mlčte," zarazila je pevně Conina, "a ty nás okamžitě odnes do Ankh-Morporku."
"Na vašem místě bych poslechl," naklonil se Creosot k džinoví, "protože když na vás ta mladá dáma udělá místo obličeje takovouhle krabici, je lepší udělat, co říká."
Džin zaváhal.
"Nejsem v dopravě právě nejlepší," bránil se.
"Koukej se učit," zasyčela Conina a začala si lampu významně přehazovat z ruky do ruky.
"Nejhůř jsem na tom s teleportací," vypravil ze sebe džin se zoufalým výrazem, "nemohli bychom udělat nějakou -"
"Dobrá, to stačí," prohlásila Conina podezřele klidným hlasem. "Podejte mi dva větší ploché kameny -"
"Okej, okej. Chyťte se pevně za ruce, ano? Udělám, co je v mé moci, ale byl bych nerad, kdyby se stala nějaká ošklivá chyba -"

Krulští astrofilozofové kdysi nezvratně dokázali, že všechna místa jsou ve skutečnosti místo jediné a vzdálenost mezi nimi je pouhá iluze. Tím ovšem dodali ostatním filozofům nesmírné množství materiálu k zamyšlení, protože důkaz, který podpíral jejich teorii, například mimo jiné nevysvětloval, proč existují ukazatele směru. Po mnoha letech neplodných diskusí a bojů byla celá věc předána muži jménem Li-Tin O'Wevidle, největšímu filozofovi* Zeměplochy. Ten po delším bádání prohlásil, že je sice pravda, že všechno je prakticky na jednom místě, ale je to prý místo neobyčejně rozlehlé.
A tak byl obnoven duševní řád. Vzdálenost je koneckonců naprosto subjektivní veličina a magická stvoření si ji mohou upravit podle vlastních potřeb.
Ale ne všechna to dokážou dokonale.
Mrakoplaš zničeně seděl na začernalých ruinách knihovny a neustále se pokoušel přijít na to, co je na nich divného.
Tak pro začátek, řekl si, všechno. Bylo přece nemyslitelné, že by někdo spálil knihovnu. Byl to největší zásobník magie na celé Ploše. Podpírala veškeré mágstvo. Každé zaklínadlo, každé sebejednodušší zaříkadlo bylo zapsáno v některé z jejích knih. Spálit je, to bylo jako…, bylo jako…, jako…
Nebyly tady ty správné zbytky. Spousta popela ze dřeva, stovky zčernalých řetězů, ožehlé kameny, hromady jemné suti. Ale desetitisíce knih neshoří jen tak. Všude by musely zůstat zbytky silných desek, kování a hromady jemného papírového popela. A nic takového tady nebylo.
Mrakoplaš prohrábl nejbližší hromádku špičkou nohy.
Do knihovny vedl jen jediný vchod. Pod ní se rozkládaly sklepy - i ze svého místa viděl schody do podzemí, zasypané troskami a odpadky -, ale tam dolů by se všechny knihy v žádném případě nevešly. Teleportovat se také nedaly - vůči takové magii byly imunní. Každý, kdo by zkusil něco podobného, by skončil s mozkem v klobouku.
Kdesi vysoko zazněl výbuch. Zhruba v polovině výšky Magické věže se vytvořil prstenec oranžového ohně, pomalu se vznesl a rostoucí rychlostí vyrazil ke Quirmu.
Mrakoplaš si poposedl na svém provizorním sedátku a zvedl hlavu k Věži umění. Měl takový nejistý pocit, že mu věž pohled oplácí. Stavba neměla jediné okno, ale na okamžik se mu zazdálo, že za pobořeným cimbuřím zahlédl jakýsi pohyb.
Zamyslel se nad tím, jak je asi Věž umění stará. Byla jistě starší než Univerzita. A jistě starší než město, které se postupně nahloučilo kolem Univerzity jako suť kolem hory. Možná že byla starší než celý zeměpis. Bývaly doby, kdy vypadaly světadíly jinak, pokud tomu Mrakoplaš dobře rozuměl, ale postupně se tak nějak přitulily k sobě, jako štěňata v košíku. Snad sem věž vyplavily kamenné vlny z úplně jiného světa. Nebo tady stála ještě dřív, než vznikla Zeměplocha, ale tuhle myšlenku Mrakoplaš raději rychle zahnal z hlavy, protože vyvolávala nevhodné otázky typu: kdo ji tady v tom případě postavil a proč.
Prozkoumal své svědomí.
Říkalo mu: žádné připomínky, posluž si.
Mrakoplaš vstal a oprášil si z roucha prach a popel, přičemž se mu podařilo smést si z oděvu i část zvetšelých ozdob z červeného sametu. Sundal si klobouk, a když se bez valného úspěchu pokusil narovnat mu špičku, posadil si jej zase na hlavu.
Pak se trochu nejistě vydal k Věži umění.
Dole, na jejím úpatí, byly velmi malé a staré dveře. Vůbec ho nepřekvapilo, že se otevřely samy od sebe dřív, než se jich stačil dotknout.

"To je ale zvláštní místo," rozhlížel se Nijel, "myslím ty zvláštně zakřivené stěny a tak."
"Kde to vlastně jsme?" zeptala se Conina.
"Je tady k maní nějaký alkohol?" zajímal se Creosot. "Ale asi ne," dodal vzápětí zklamaně.
"A proč se to tak kývá?" zamračila se Conina. "V životě jsem neviděla dům, který by měl kovové stěny." Pak zavětřila. "Necítíte olej?" dodala s podezřením.
Objevil se džin, i když tentokrát bez kouře a zmatených pokusů s padacími dveřmi. Bystrý pozorovatel by si na první pohled všiml, že se drží tak daleko od Coniny, jak to jenom jde, aniž by to působilo podezřele.
"Všichni jsou okej?" zahlaholil.
"To je Ankh?" zajímala se Conina. "Poslyš, když jsme chtěli, abys nás tam dopravil, počítali jsme, že nás vyložíš někde, kde jsou dveře."
"Jste na cestě," uklidňoval ji džin.
"A v čem cestujeme?"
Něco na způsobu, jakým duch lampy zaváhal, mělo za následek, že Nijelovy myšlenky, byť s pevným startem, dorazily k cíli v neuvěřitelně krátkém okamžiku. Podíval se na lampu, kterou stále ještě svíral v ruce.
Opatrně s ní zatřásl. Podlaha pod nohama se jim divoce zakývala.
"No to snad…" začal. "To je přece fyzicky nemožné!"
"My jsme v lampě?" zúžila Conina oči.
Nijel se pokusil nahlédnout do lampy otvorem pro knot a místnost se znovu zakývala.
"Z toho si nic nedělejte," zazubil se džin. "Pokud vám můžu radit, uděláte líp, když na to nebudete myslet."
Pak jim vysvětlil - i když slovo "vysvětlil" je v tomto případě výraz silně nadnesený -, že je možné cestovat světem v malé lampě, kterou nese jeden z účastníků výpravy. Lampa se přesouvá v prostoru, protože ji nese jeden z těch uvnitř, a to je umožněno za a) zlomovou povahou základů reality, což zjednodušeně znamená, že si můžeme cokoliv a všechno představit všude a kdekoliv, a tedy i uvnitř čehokoliv a všeho, potažmo tedy i sebe sama, neboli tohotéž, b) netradičním a tvořivým přístupem ke styku s veřejností. Trik spoléhal na to, že fyzikální zákony nestačí ten podvod zaregistrovat před ukončením cesty.
"Za takových okolností je opravdu lepší na to nemyslet, no ne?" uzavřel džin svou řeč.
"Jako je lepší nemyslet na růžového nosorůžce?" prohlásil Nijel a pobaveně se zasmál, když k němu všichni otočili tázavé pohledy.
"To byla taková hra, kterou jsme hráli," řekl. "Museli jste se vyhýbat myšlence na růžového nosorůžce." Pak si odkašlal. "Neříkám, že to byla zrovna nějaká skvělá hra."
Znovu se pokusil nahlédnout do lampy.
"Taky se mi zdá," zavrtěla hlavou Conina.
"Hm," ozval se džin, "nedal by si někdo kávu? Nějakou hudbu? Partičku VrV*?"
"Co takhle něco k pití?" ožil Creosot.
"Bílé víno?"
"To je hnusná břečka."
Džin se zatvářil šokované.
"Jenže červené je špatné na -" začal.
"- ale co si takhle trochu zatokat?" pospíšil si Creosot. "Nebo třeba trochu sauternského?** Ale žádné ozdobné lžičky ani paraplíčka." Pak Creosotovi došlo, že takhle se na džina asi nemluví. Trochu se sebral. "Tak tedy žádná paraplíčka, při pěti měsících Nasreemu. Žádný ovocný salát, olivy, ohýbací brčka, citrónová kůra nebo skleněné opičky na ozdobu, tak ti přikazuji při sedmnácti sarudinských sideritech -"
"Já nejsem duch deštníků," odpověděl mu džin uraženě.
"Je tady spousta místa, proč to trochu nevybavíš nábytkem?" zeptala se Conina.
"Víte, čemu nerozumím?" řekl Nijel. "Když jsme všichni v té lampě, kterou držím, tak ten já, co je uvnitř té lampy, drží ještě menší lampu a v té lampě -"
Duch lampy varovně zamával rukama.
"Nemluv o tom!" přikazoval. "Prosím!"
Nijel nakrčil obočí. "Jasně že ne," přikývl, "ale to mě musí být celá řádka, co?"
"Je to všechno cyklická záležitost, ale hele, buď tak laskav a přestaň na nás upozorňovat…, momentík… A do prdele!"
Ozval se tichý, nepříjemný zvuk, protože vesmíru konečně došlo, co se děje.

Ve věži byla tma. Celé její nitro pokrývala vrstva prastaré temnoty, kralující tady od počátku lidstva, a ta teď odmítala vpustit nafoukané denní světlo, které se sem snažilo vetřít s Mrakoplašem. Cítil, jak se pohnul vzduch, když se za ním dvířka s bouchnutím zavřela. Tma se přelila nazpět a prostor, který předtím zabíralo světlo, vyplnila tak dokonale, že by spoj nebyl vidět, ani kdyby tam světlo zůstalo.
Vnitřek věže byl cítit starobylostí, ve které jen velmi podezřívavý člověk ucítil závan havraního trusu.
Vyžadovalo to skutečně velkou dávkou odvahy, stát v té naprosté tmě. Mrakoplaš jí sice tolik neměl, ale přece jen zůstal na místě.
Najednou mu začalo něco čenichat kolem nohou a Mrakoplaš doslova zdřevěněl. Jediný důvod, proč se nedal na útěk, byl ovšem v tom, že měl strach, aby nešlápl na něco ještě horšího.
Pak se jeho ruky velmi jemně dotklo něco jako stará a vlahá kožená rukavice a nějaký hlas řekl: "Oook."
Mrakoplaš zvedl hlavu.
Temnota se na jediný kratičký okamžik rozestoupila a Mrakoplaš viděl.
Celá věž byla zevnitř obložena knihami. Celé náruče jich ležely na každém stupni polorozpadlého spirálového schodiště, které vedlo nahoru k ochozu. Byly poskládány na zemi, i když by bylo možná přesnější říci, že se tam tísnily. Ležely - no dobrá-, tak tedy hřadovaly na každé chatrné římse a v každém výklenku.
Pozorovaly ho jakýmsi zvláštním způsobem, který neměl nic společného s obyčejnými šesti smysly. Knihy dovedou skvěle vyjadřovat myšlenky, i když se nemusí pokaždé shodovat s jejich vlastním míněním, samozřejmě, a Mrakoplaš v téhle chvíli pochopil, že se mu snaží něco sdělit.
Znovu se zablesklo. Uvědomil si, že světlo přichází od Magické věže a do Věže umění proniká horem otvorem nad schodištěm.
Při tomhle záblesku odhalil Hafala, který mu dýchavičně sípal na pravou nohu. V tom okamžiku se mu o něco ulevilo. Teď ještě kdyby odhalil původ toho tichého škrabavého zvuku, který se mu ozýval těsně vedle levého ucha.
Další záblesk a Mrakoplaš zjistil, že se dívá přímo do žlutých očí Patricije, který trpělivě škrabal drápky na sklenici, ve které byl uvězněn. Jeho činnost byla pomalá a nevzrušená. Zdálo se, že malý ještěr se ani tak nepokouší uniknout z vězení, ale je prostě zvědavý, jak dlouho mu bude trvat, než se prohrabe skleněnou stěnou své láhve od okurek.
Mrakoplaš se podíval na hruškovitou knihovníkovu postavu.
"Jsou jich přece desetitisíce," zašeptal a jeho hlas okamžitě nasály a pohltily nejbližší řady knih. "Jak jste je sem všechny dostal?"
"Oook, oook."
"Cože udělaly?"
"Oook," opakoval knihovník a několikrát při tom zamával olysalými lokty.
"Přeletěly?"
"Oook!"
"Vážně to umějí?"
"Oook," přikyvoval horlivě knihovník.
"To musel být fantastický pohled. To bych jednou hrozně rád viděl."
"Oook."
Bohužel, ne všechny knihy to dokázaly. Většina důležitých grimoárů sice požár přežila, ale sedmidílný herbář přišel v plamenech o rejstřík a mnohé vícedílné spisky oplakávaly některý ze svých dílů. Pěkná řádka knih měla na vazbách začernalé spáleniny, jiné přišly o desky a za některými se dokonce táhly po dlažbě jejich vlastní nitě.
Zazářila sirka a většina knih se poplašeně přitiskla ke stěnám. Byl to však jen knihovník, který zapálil svíci a teď vrhal na podlahu a jednu zeď stín takové velikosti, že by klidně mohl zlézat mrakodrapy.
U jedné stěny měl knihovník přistavený velký stůl a ten byl z poloviny pokryt tajemným nářadím, nádobami se vzácnými lepidly a knihařským lisem, ve kterém se už lisoval jeden z nebohých svazků. Jen tu a tam po knize přeběhlo několik slabých záblesků magické záře.
Knihovník vstrčil svíci Mrakoplašovi do ruky, zvedl ze stolu skalpel a větší pinzetu a sehnul se nad roztřesenou knihou. Mrakoplaš zbledl.
"Ehm," prohlásil slabým hlasem, "nevadilo by vám, kdybych si skočil trochu na vzduch? Nesnáším pohled na klih, vždycky omdlím."
Knihovník rozhodně zavrtěl hlavou a ukázal palcem na podnos s nástroji.
"Oook," přikázal. Mrakoplaš nešťastně přikývl a poslušně mu podal dlouhé nůžky. Pak bolestivě zamrkal, když knihovník vystřihl několik těžce poškozených stran a odhodil je na podlahu.
"Co jí to vlastně děláte?" zeptal se.
"Oook."
"Vážně? Slepé střevo? Oh."
Lidoop, aniž zvedl hlavu, znovu trhnul palcem. Mrakoplaš vylovil z nářadí na podnosu jehlu s navlečenou konopnou nití a podal mu ji. Následovalo ticho přerušované jen skřípotem nitě protahované pergamenem. Po chvíli se knihovník narovnal a řekl:
"Oook."
Mrakoplaš vytáhl z kapsy kapesník a osušil orangutanovi čelo.
"Oook."
"Není zač. Bude - dostane se z toho?"
Knihovník přikývl. Z řad knih se ozval slabý, ale mnohohlasý vzdech úlevy.
Mrakoplaš si sedl. Knihy měly strach. Přesněji řečeno, byly k smrti vyděšené. Při pomyšlení na nedalekého supermága jim po hřbetech běhal mráz a jejich pocity se kolem Mrakoplaše svíraly jako čelisti svěráku.
"Dobrá," řekl nakonec, "ale co s tím můžu udělat?"
"Oook." Knihovník vrhl na Mrakoplaše šibalský pohled, jaký by člověk vrhl přes vrchol brýlí, přestože samozřejmě žádné brýle neměl, a natáhl se pro další knihu.
"Chtěl jsem říct, no vždyť víte, nejsem v magii nijak zvlášť dobrý."
"Oook."
"Ten Magický prazdroj, ze kterého teď magie prýští, to je strašlivá věc. To je původní materiál, ještě ze dnů úsvitu času. Nebo přinejmenším z doby jeho snídaně."
"Oook."
"Supermág a jeho magie nakonec zničí všechno, že?"
"Oook."
"Takže je už načase, aby to všechno někdo zarazil, že?"
"Oook."
"No jo, jenže to nemůžu být já, copak to nechápete? Když jsem se vracel do Ankh-Morporku, myslel jsem si, že třeba ano, ale ta věž! Je tak obrovská! Vždyť musí být opevněna proti veškeré magii. Když s tím nedokážou nic udělat ti nejmocnější mágové, jak by se to mohlo podařit mně?"
"Oook," souhlasil knihovník a zručně opravoval poškozený hřbet.
"No tak vidíte, já si myslím, že tentokrát by mohl pro změnu svět zachránit zase někdo jiný. Já se na to vůbec nehodím."
Lidoop přikývl, natáhl dlouhou paži přes stůl a sebral Mrakoplašovi z hlavy klobouk.
"Hej!"
Knihovník si ho nevšímal a zvedl ze stolu nůžky.
"Koukněte, to je můj klobouk, jestli vám to nevadí, a neodvažujte se něco takového udělat s mým…"
Vrhl se kupředu a byl za svou snahu odměněn opatrnou ranou do hlavy, která by ho byla jistě překvapila, kdyby se nad ní mohl zamyslet. Knihovník se sice šoural knihovnou jako líný a dobromyslný nafukovací balon, ale pod kůží, která mu byla velká, se ukrývala dokonalá konstrukce kostí poháněná tak mocnými svaly, že byly schopné prohnat zmozolnatělé kotníky jeho zaťaté pěsti dubovou fošnou. Narazit na knihovníkovu paži bylo jako narazit na chlupatou ocelovou tyč.
Hafal začal skákat sem a tam a vzrušeně kňučel.
Mrakoplaš ze sebe vyrazil nepřeložitelný výkřik zuřivosti, odrazil se ode zdi, sehnul se pro velký kámen, který chtěl použít jako provizorní obušek, nakročil kupředu a ztuhl na místě.
Knihovník se krčil uprostřed věže a jeho nůžky se dotýkaly - nestříhaly - Mrakoplašova klobouku.
A lidoop se na Mrakoplaše šklebil.
Stáli nějakou chvíli jako sousoší. Pak lidoop odhodil nůžky, oprášil z klobouku několik pomyslných smítek, narovnal jeho špičku a položil klobouk Mrakoplašovi na hlavu.
Několik vteřin poté si vyplašený Mrakoplaš uvědomil, že drží v natažené ruce nad hlavou velký a velmi těžký kámen. Naštěstí se mu ho podařilo odklonit stranou dřív, než se kámen vzpamatoval ze šoku a než ho napadlo padnout mágovi na hlavu.
"Aha," řekl, opřel se o zeď a poškrabal se na loktech. "Tohle všechno by mi mělo něco naznačit, že? Taková morální lekce, aby se Mrakoplaš ukázal ve svém pravém já, nechme ho, ať si sám zjistí, o co je vlastně ochotný bojovat, co? No, musím říct, že to byl hrozně laciný trik. A mám pro vás jednu novinku. Jestli si myslíte, že to na mě zabralo -" chytil klobouk za okraj, "- tak vy si teda myslíte, že to na mě zabralo. Jestli si o mně tedy myslíte tohle…, tak byste si měl rychle myslet něco jiného… No jo, poslyšte, já to… Když tedy myslíte."
Hlas se mu postupně vytratil. Nakonec pokrčil rameny.
"Tak dobře, ale když si to tak všechno promyslíte, vážně, co bych s tím mohl dělat?"
Knihovník odpověděl rozmáchlým gestem, které naznačovalo stejně jasně, jako kdyby řekl "oook", že Mrakoplaš je mág, má klobouk, největší knihovnu magických knih na světě a věž. To by se dalo považovat za všechno, co může magický praktik potřebovat. Opice, malý dýchavičný teriér a ještěr v láhvi od okurek byli jakési přídavky k dobru.
Mrakoplaš ucítil na noze nějaký tlak. Hafal, který chápal velice pomalu, zmáčkl bezzubými dásněmi špičku Mrakoplašova střevíce a divoce ji sál.
Chytil psíka za kůži vzadu na krku a za ten chlupatý pahýlek na opačném konci, kterému budeme pro nedostatek přesnějších slov říkat oháňka, a opatrně ho vzal do náruče.
"Tak dobře," zabručel. "Ale měl byste mi to všechno vyprávěl od začátku."

Pohled od Nakřápnutých hor na Ankh-Morpork, který se, podobný natrženému sáčku s nákupem, rozkládal uprostřed nedohledných Stoských plání, byl celkem impozantní. Zaříkadla a zaklínadla, která minula svůj cil nebo se odrazila špatným směrem, se rozpínala na všechny strany a vzhůru a vytvořila oblak v podobě mísy, v jehož středu neustále blýskala podivná různobarevná světla.
Všechny silnice i stezky vedoucí z města byly přeplněny uprchlíky a každý hotel a hostinec u cesty byl nacpaný. Nebo téměř každý.
Zdálo se, že příjemnému malému hostinci stojícímu v nevelkém hájku na cestě do Quirmu se všichni vyhýbali. Nebylo to tím, že by měli lidé strach do něj vstoupit, bylo to tím, že pro tuto chvíli jim nebylo dopřáno si ho všimnout.
Zhruba tři sta metrů od hostince se najednou prapodivně zavlnil vzduch a na koberec rozkvetlé levandule vypadly doslova odnikud tři postavy.
Ležely chvíli nehybně ve voňavém porostu, až se jim nakonec pomalu začalo vracet vědomí. Pak se ozval Creosot. "Kde bychom tak mohli být, co myslíte?"
"Je to cítit jako šuplík se spodním prádlem," řekla Conina.
"Ale ne s mým," zaprotestoval pevným hlasem Nijel.
Opatrně se narovnal a dodal: "Neviděli jste náhodou tu lampu?"
"Zapomeň na ni. Asi ji někde prodal, aby si mohl za výtěžek postavit vinárnu," zavrtěla hlavou Conina. Nijel se začal přehrabávat v hustém koberci voňavých kvítků, až nakonec nahmátl jakýsi malý kovový předmět.
"Mám ji!" zaradoval se.
"Hlavně ji netři!" vykřikli jeho společníci dvojhlasně. Jejich upozornění už stejně přišlo pozdě, ale na tom nakonec vůbec nezáleželo, protože i když už Nijel stačil lampu opatrně přejet rukávem, stalo se jediné. Ve vzduchu, zhruba ve výši očí, se objevil žhnoucí narudlý nápis, ze kterého se kouřilo.
"Haló?" četl Nijel nahlas. "Prosím, neodkládejte svou lampu. Jsme rádi, že jste se obrátili právě na nás. Pokud nám po zaznění tónu oznámíte své přání, stane se naším rozkazem. Mezitím si užijte hezkou věčnost." K tomu Nijel dodal: "Víte, skoro bych řekl, že si toho nabral trochu moc."
Conina mlčela. Upírala pohled přes pláň k rozbouřenému kotli magie. Občas se z něj vynořilo nějaké osamocené zaklínadlo a odletělo směrem k některé z bližších magických věží. Navzdory stoupajícímu slunci a citelnému oteplení se otřásla.
"Musíme se tam dostat co nejdřív," řekla. "Je to strašně důležité."
"Proč?" podivil se Creosot. Jediná sklenka vína, kterou vypil, ho nestačila vrátit do té bezstarostné nálady, ve které v posledních dnech byl.
Conina otevřela ústa a - pak udělala něco u ní nevídaného – zase je beze slova zavřela. Bylo zbytečné, aby vysvětlovala, že každý osamocený gen v těle ji žene kupředu, dokazuje jí, že by se měla vrhnout do akce a že obrazy mečů a řemdihů neustále útočí na kadeřnický salon jejího svědomí.
Nijel na druhé straně nic takového necítil. Jediné, čím se mohl dát hnát on, byla obrazotvornost, ale té měl zato tolik, že by po ní mohla plout středně velká válečná galéra. Podíval se k městu s výrazem, který, nebýt jeho ustupující brady, vyjadřoval by sklonem čelisti pevné odhodlání.
Creosot si uvědomil, že je v menšině.
"Myslíte, že tam budou mít něco k pití?"
"Spousty," přikývl Nijel.
"No, to by mi mohlo pro začátek stačit," rozveselil se poněkud Serif. "Tak dobrá, veď nás, broskvoprsá dcero -"
"A žádnou poezii, prosím."
Zvedli se z voňavého koberce a pustili se dolů svahem, až narazili na cestu, která vedla k již dříve zmíněnému hostinci neboli, jak Creosot trval na svém, karavanseraji.
Chvíli váhali, zda mají vstoupit dovnitř. Nezdálo se, že by tady byli nějací hosté. Jenže Conina, jejíž původ a výchova ji nabádaly k tomu, aby se plížila kolem zadních vchodů budov, našla na dvoře za domem uvázány čtyři koně.
Trojice si koně zamyšleně prohlížela.
"To by byla krádež," nadhodil nakonec Nijel.
Conina otevřela ústa, aby s ním souhlasila, a než se stačila ovládnout, vyletěla z ní slova "no a co?". Pokrčila rameny.
"Možná že kdybychom tady nechali nějaké peníze -" navrhl mladík.
"Na mě nekoukej," ohradil se Creosot.
"- nebo jim třeba aspoň napsali lístek a nechali ho tady. Nebo tak něco. Nemyslíte?"
Místo odpovědi se Conina vyhoupla do sedla největšího zvířete, které podle vzhledu a výstroje patřilo nějakému vojákovi. Kůň byl doslova ověšený zbraněmi.
Creosot nejistě vylezl do sedla dalšího koně - poněkud neklidného hnědáka, a povzdechl si.
"Už zase má obličej jako krabici," zabručel. "To já raději udělám, co říká."
Nijel pozoroval oba zbývající koně se silným podezřením. Jeden z nich byl hrozně velký a výjimečně bílý, ne v takové té našedlé běli, na kterou se zmůže většina bílých koní, ale v plném, jasném odstínu mladé slonoviny, pro nějž se Nijelovi dral z podvědomí na jazyk výraz "sněhově oblačný". Mladíkovi se také na okamžik zazdálo, že zvíře by mohlo být chytřejší než on.
Raději si vybral toho druhého. Ten byl sice trochu hubený, ale klidný a poslušný a Nijelovi se už po dvou neúspěšných pokusech podařilo dostat se do sedla.
Vyrazili.
Zvuk dunících kopyt snad ani nepronikl chmurou, která obestírala celý hostinec. Hospodský se pohyboval jako někdo ve snu. Věděl, že má hosty, dokonce s nimi mluvil, viděl je sedět kolem stolu u ohně, ale kdybyste se ho zeptali, s kým to mluví nebo koho to obsluhuje, nevěděl by. To proto, že lidský mozek naštěstí dokáže nebrat na vědomí věci, které nechce vědět. A mozek hospodského by dokázal ochránit i bankovní sejf.
A ty nápoje! O většině z nich v životě neslyšel, ale na policích nad sudy s pivem se objevovaly další a další podivně tvarované láhve s exotickými vinětami. Potíž byla v tom, že kdykoliv se nad tím pokusil zamyslet, myšlenky se mu rozběhly na všechny strany…
Postavy kolem stolu zvedly hlavy od karet.
Jedna z nich pozvedla dlaň. Byla to ta část, která je na konci paže, a skládala se z pěti jednotlivých kousků, a mozek hospodského proto svému majiteli tvrdil, že je to dlaň s prsty.
Jednu věc ovšem hostinského mozek nedokázal. Změnit hlasy. Tenhle zněl, jako když někdo tluče do skály svazkem olověných plechů.
barmane…
Hospodský tiše zasténal. Plazmové hořáky hrůzy se pomalu, ale jistě propalovaly ocelovými vraty jeho vědomí.
okamžik… takže bychom si dali ještě jednou - COŽE JSME TO MĚLI NAPOSLED?
"Krvavou Mářu." Tenhle hlas zněl tak, že i docela obyčejná objednávka nápojů zněla jako otevřené vyhlášení války.
AHA, JO. A -
"Já měl malý egg nog,"* přidal se Mor.
takže další egg nog.
"S třešničkou."
SPRÁVNĚ, potvrdil těžký hlas. PRO MĚ TO BUDE MALÉ PORTSKÉ A, mluvčí vrhl přes stůl pohled na čtvrtého člena společnosti a povzdechl si, Asi BYSTE MĚL PŘINÉST DALŠÍ MISKU BURÁKŮ.

Zhruba o tři sta metrů dál, cestou k městu, se koňští zloději pokoušeli vypořádat s novou zkušeností.
"Musím říct, že je to dokonale klidná jízda," vypravil ze sebe nakonec Nijel.
"Ano, a což teprve ten - ten dokonalý výhled," souhlasil slabým hlasem Creosot.
"Stejně si ale říkám, jestli jsme opravdu udělali dobře," nadhodil Nijel.
"Ale hýbeme se a to je důležité, nemyslíte?" vskočila jim dotčeně do řeči Conina. "Tak nebuď malicherný."
"No, já jen, že dívat se na kupovitou oblačnost shora je trochu…"
"Nechtěl bys chvíli mlčet?"
"Promiň."
"A navíc to nejsou kumuly, jsou to straty. V nejlepším případě stratokumuly."
"No jo," zabručel nešťastný Nijel.
"Záleží na tom?" prohlásil popuzeně Creosot, který se zavřenýma očima pevně svíral koňský krk. "Jaký je v tom rozdíl?"
"Asi tak tři sta metrů."
"Och."
"Možná jenom dvě stě padesát," připustila Conina.
"Ach."

Magická věž se chvěla. Pod stropy klenutých komnat a zářících chodeb se převaloval barevný dým. Ve velké místnosti na jejím vrcholu, kde byl vzduch hustý, jakoby mastný a páchl roztopeným cínem, už několik mágů omdlelo v důsledku nesmírného psychického zatížení v boji. Stále jich však zbývalo dost. Seděli ve velkém kruhu a tváře jim bledly soustředěním.
Z vrcholu Penízovy hole vyletěl proud syrové magie, zamířil ke středu magického osmiúhelníku a pozorný pozorovatel by mohl zachytit jemný třpyt vzduchu v místech, kudy síla proletěla.
Na okamžik se v magickém obrazci objevily podivné stíny, ale ty vzápětí zmizely. Uvnitř osmiúhelníku se měnily samotné základy reality.
Mykadlo se otřásl a odvrátil oči pro případ, že by se v nejasné záři zjevilo něco, co by nebyl schopen ignorovat.
Před skupinou starších mágů, kteří ještě přežili, se ve vzduchu vznášel model Zeměplochy. Když se teď na něj Mykadlo znovu podíval, viděl, že drobné narudlé světélko v místě, kde se rozkládalo město Quirm, právě zhaslo.
Ve vzduchu to tiše zapraskalo.
"Takže Quirm byl zničen," zamumlal Mykadlo.
"To znamená, že už zbývá jen Al Kali," dodal další mág.
"Ale tam je zato někdo velmi mocný."
Mykadlo zachmuřeně přisvědčil. Míval Quirm rád - bylo to - bývalo to - příjemné malé město na pobřeží Krajového oceánu.
Poněkud nepřítomně si vybavil, jak Quirm navštívil jako malý chlapec. Na okamžik se jeho myšlenky smutně ponořily do šťastné minulosti. Vzpomínal si na zvláštní vůni záplavy muškátů, které zdobily okna i truhlíky před domy. Ulice byly křivolaké, dlážděné kočičími hlavami a většina z nich směřovala po úbočí vrchu dolů k moři.
"Rostly na každé zdi," řekl nahlas. "Červené a růžové. Byly červené a růžové."
Ostatní mágové na něj vrhli udivené pohledy. Dva nebo tři z nich, jejichž vědomí bylo v příliš paranoidním stavu dokonce i na mága, vrhli několik rychlých podezřívavých pohledů po okolních stěnách.
"Není ti něco?" zeptal se jeden z nich.
"Hm?" zvedl Mykadlo nepřítomně hlavu. "Oh. Ne, nic, promiňte. Trochu jsem se v myšlenkách zatoulal."
Potom se podíval na Peníze, který seděl na jedné straně kruhu s holí položenou napříč na kolenou. Chlapec na první pohled vypadal, jako když usnul. Možná že skutečně spal. Jenže Mykadlo cítil v hlubinách své zmučené duše, že hůl nespí, ale pozoruje ho a pátrá v jeho mysli.
Ona věděla. Věděla dokonce o rudých a růžových muškátech.
"Nikdy jsem si nepřál, aby to dopadlo takhle," řekl najednou Mykadlo tiše. "Jediné, co jsme ve skutečnosti chtěli, byla špetka úcty."
"Víš určitě, že ti nic není?"
Mykadlo nepřítomně přisvědčil. Když se jeho kolegové znovu soustředili, začal si je po očku prohlížet.
Nějak se stalo, že všichni jeho staří přátelé zmizeli. Ne, ne přátelé, mág žádné přátele nemá, tedy rozhodně ne mezi mágy. Ne, bylo třeba to vyjádřit jiným slovem. Ach, ano, to je ono. Nepřátelé. Jenže to byla velmi spořádaná skupina nepřátel. Gentlemani. Výkvět své profese. Smetánka. Ne jako tihle lidé, kteří se jeden vedle druhého dostali na svá vysoká místa teprve potom, co se objevil supermág.
No ano, pomyslel si unaveně, na hladině často plavou i jiné věci, než je smetana.
Obrátil svou pozornost k Al Kali a opatrně se pokoušel zkoumat město svou myslí. Dobře věděl, že mágové v Al Kali dělají přesně totéž a snaží se najít jakoukoliv slabinu v obraně.
Pomyslel si: mohl bych být tou slabinou v obraně právě já? Pozinkl se mně pokoušel něco říci. A bylo to něco o té holi. Mág by se měl spoléhat na svou hůl, ne obráceně…, ona ho řídí, vede ho…, přál bych si, abych byl Pozinkla poslouchal…, ne, to je špatné, stává se ze mě slabina…
Pokusil se znovu, osedlal si proud síly a přenesl své myšlenky do nepřátelské věže. Tam už používal magii dokonce i sám Krajj. Mykadlo rychle upravil vlnu a proklouzl kolem ochranných mentálních stěn, které měly odrazit kohokoliv zvenčí.
Duševním zrakem zachytil vnitřek Magické věže v Al Kali, a když obraz zaostřil, spatřil…
…Zavazadlo cválalo světélkujícími chodbami. Teď už bylo rozzuřené skoro k nepříčetnosti. Vzbudili ho ze spánku, ožehli ho plameny, zaútočilo na ně několik mytických, a teď už následkem toho vyhynulých zvířat, zažilo strašlivou bolest hlavy, a ke všemu ještě teď, když vběhlo do Velké síně, uvidělo před sebou klobouk. Ten strašný klobouk, příčinu všech svých příkoří a svízelů. Rozhodným krokem znovu vykročilo…
Mykadlo, který zkoumal sílu odolnosti Krajjovy mysli, cítil, jak se soustředění jeho protivníka bortí. Na okamžik se díval jeho očima a zahlédl zavalitý hranatý předmět s oblým víkem, který se k němu blíží po kamenné podlaze. Krajj se na okamžik pokusil přesunout své soustředěné myšlenky a v tom okamžiku Mykadlo, pro nějž to byl stejný podmíněný reflex jako pro kočku, která vidí mihnout se po podlaze něco malého a pískajícího, udeřil.
Nebyl to silný úder. Nebylo ho ani třeba. Krajjova mysl se pokoušela vyvážit a usměrnit nesmírné síly, a tak zvrátit ji z rovnovážného stavu nebylo nic těžkého.
Krajj napřáhl ruku, aby zničil Zavazadlo, ze rtů se mu vydral zárodek nikdy nedokončeného výkřiku a velkovezír implodoval.*
Mágové kolem Krajje měli dojem, že zahlédli, jak se ve zlomku vteřiny zmenšil a zmizel. Na okamžik se jim na sítnicích zachvěla jeho černá silueta…
Ti chytřejší z nich se už v tom okamžiku dali na útěk.
A všechna magie, kterou kontroloval, se v jednom jediném náporu osvobodila a uvolnila. Výbuch roztrhal na kusy nejprve klobouk, pak zničil několik nejspodnějších pater věže, která se samozřejmě v důsledku toho zřítila, a nakonec smetl větší část toho, co ještě zbývalo z města.
Na halu v Al Kali bylo soustředěno tolik mágů v Ankh-Morporku, že souhlasná rezonance provázející výbuch jimi mrštila přes celou místnost. Mykadlo dopadl na záda a klobouk se mu svezl do očí.
Zvedli ho, oprášili a s oslavnými výkřiky ho nesli k Penízovi, i když několik starších mágů se všeobecného veselí neúčastnilo. Peníz si jich nevšímal.
Mykadlo se chvíli beze slova díval dolů do chlapcova obličeje a pak si pomalu přiložil ruce k uším.
"Slyšíte je taky?" řekl.
Mágové zmlkli. Mykadlo byl stále ještě dost silný a zvuk jeho hlasu by byl umírnil i bouři.
Penízovi zablesklo v očích.
"Já nic neslyším."
Mykadlo se obrátil k ostatním mágům.
"A vy je taky neslyšíte?"
Potřásali hlavami. Jeden z nich řekl: "A co bychom měli slyšet, bratře?"
Mykadlo se usmál a jeho úsměv byl širokým, nepřítomným úsměvem šílence. Dokonce i Peníz o několik kroků ustoupil.
"No, už brzo je uslyšíte," řekl starý čaroděj. "Vy jste je přivolali. Uslyšíte je všichni. Ale nebudete je poslouchat dlouho, to mi věřte." Odstrčil jednoho z mladších mágů, který ho držel za ruce, a postoupil k Penízovi.
"Ty, jako Magický prazdroj, přivádíš obrovské množství mocné magie, ale s ní sem proudí a pronikají i jiné věci," obvinil ho. "I ostatní jim tu a tam otevřeli nějakou tu cestičku, ale ty jsi jim postavil dálnici!"
Najednou se vrhl kupředu a vytrhl Penízovi z ruky jeho černou hůl a pozvedl ji nad hlavu, aby ji roztříštil o zeď.
Když mu hůl úder oplatila, Mykadlo ztuhl. Pak mu na kůži začaly vyskakovat velké puchýře…
Většina mágů stihla odvrátit hlavy. Ale několik z nich - a takoví se najdou vždycky - celou scénu s morbidním zájmem pozorovalo.
I Peníz přihlížel. Oči se mu úžasem rozšířily. Jedna ruka mu vyletěla ke rtům. Pokusil se odvrátit. Nešlo to.

"Jsou to přece jen kumuly." "No, tak to mě fakt uklidňuje," vypravil ze sebe Nijel.

VÁHA S TÍM NEMÁ CO DĚLAT. MŮJ OŘ UNESE NAJEDNOU CELÉ ARMÁDY. DOKÁŽE PŘENÉST CELÉ MĚSTO. TAK JEST, DOKÁŽE ODNÉST COKOLIV, ALE VŠECHNO CHCE SVŮJ ČAS, vysvětloval Smrť. ALE TEBE TAM NEODNESE.
"Proč ne?"
JDE PŘECE O TO, JAK TU KTEROU VĚC VIDÍŠ, CHÁPEŠ?
"No vždyť by to vypadalo docela dobře, nezdá se ti?" nadhodil opatrně Válka, "Jeden jezdec a tři strašliví pěšáci z Jakokalypsy."
"Co kdybys je požádal, aby s tím na nás počkali?" zeptal se Mor a jeho hlas se táhl jako něco, co odkapává ze dna rakve.
MÁM PRÁVĚ NA PRÁCI NĚCO NEODKLADNÉHO, za-bručel Smrť. Tiše zacvakal zuby. VĚŘÍM, ŽE SI NĚJAK poradíte. obyčejně to dokážete.
Válka stál a pozoroval zmenšujícího se koně.
"Tedy řeknu vám, že mi občas dokáže lézt pěkně na nervy. Proč si, u všech všudy, myslí, že musí mít pokaždé poslední slovo," prohlásil.
"Myslím, že je to u něj taková síla zvyku."
Obrátili se nazpět k hostinci. Chvilku mlčeli a pak se najednou Válka zeptal: "Kde vlastně zůstal Hlad?"
"Šel hledat kuchyň."
"Aha." Válka kreslil jednou obrněnou nohou do písku a přemýšlel o tom, jak daleko je to do Ankh-Morporku. Bylo teplé líné odpoledne. Co se jeho týče, může celá Jakokalypsa klidně počkat.
"Co takhle ještě jednu na cestu?" navrhl.
"Myslíš, že jo?" řekl Mor pochybovačně. "Obávám se, že nás tam už čekali. Víš, nerad bych všechny ty lidičky zklamal."
"Jsem si jistý, že máme čas alespoň na jednu na stojáka," řekl Válka. "Hospodské hodiny nejdou nikdy přesně. Máme plný pytel času. Patří nám všechen čas na celém světě."

Mykadlo se zřítil kupředu a padl na bílou mramorovou podlahu. Hůl se mu vyvlekla z prstů a zvedla se do svislé polohy.
Peníz strčil do nehybného těla nohou.
"Já ho varoval. Řekl jsem mu, co se stane, když se mé hole ještě jednou dotkne. Koho myslel tím ,oni'?"
Ozvalo se všeobecné pokašlávání a většina mágů si okázale prohlížela nehty.
"Tak co tím myslel?" trval na své otázce Peníz.
Kebab Zovce, vykladač tradic, již podruhé v poměrně krátké době zjistil, že se mágové kolem něj rozestupují jako ranní mlha. Vzápětí zjistil, že ačkoliv se ani nepohnul, stojí o hezký kus před ostatními mágy. Jeho oči přeběhly sem a tam jako pár veverek zahnaných do pasti.
"Ehm," začal nezávazně. "Náš svět, tak říkajíc, tedy přesněji řečeno skutečnost, ve které žijeme, v pravém slova smyslu vzato, se dá uvažovat, abychom si jaksi rozuměli, že ano, jako gumové prostěradlo." Zaváhal, protože si uvědomil, že větu, kterou právě vyslovil, asi nikdo nezařadí do knihy proslulých citátů.
"To proto," dodal spěšně, "že se křiví, ne, přímo roztahuje, přítomností jakéhokoliv množství magie a já musím zdůraznit, že když se v některém místě shromáždí příliš velké množství magie, zatlačí nezadržitelnou silou zpět naši skutečnost, a to až za hranici, kam sahala za normálních okolností. Samozřejmě nedá se to brát doslovně (protože v žádném slova smyslu nelze mluvit o nějakých fyzických silách, hranicích nebo rozměrech) a platí věta - postulát, že dostatečné množství magie dokáže, řekněme, prorazit běžnou skutečnost, zatlačí-li ji dostatečně daleko za původní hranice. Tak se otevře cesta pro obyvatele, nebo lépe řečeno uživatele jiných, dejme tomu nižších úrovní (kterým opět pro nedostatek přesnějších výrazů říkáme Podzemní rozměry). Tato stvoření, snad právě pro odpudivý charakter Podzemních rozměrů, jsou přirozeně přitahována jasnějším světem. Naším světem."
Rozhostila se dlouhá pauza, jaká většinou následovala po všech přednáškách Kebaba Zovce. Během toho mlčení si většina z přítomných v duchu doplňovala do jeho projevu interpunkční znaménka a dávala si dohromady pochroumané odstavce.
Penízovy rty se chvíli tiše pohybovaly. "Chcete tím říci, že magie ty bytosti přitahuje?" řekl nakonec.
Jeho hlas se teď změnil a ztratil svůj ostrý přízvuk. Hůl visela ve vzduchu nad nehybným tělem Marmarika Mykadla a pomalu se otáčela. Upíraly se na ni oči všech mágů v místnosti.
"Vypadá to tak," přikývl Zovce. "Lidé, kteří tuhle věc studovali, tvrdí, že jejich přítomnost je oznamována sborem šeptajících hlasů."
Peníz vypadal nejistě.
"Je to, jako když bzučí," pokusil se mu to osvětlit jakýsi snaživý mág.
Chlapec si klekl na zem a pozorně si prohlížel Mykadla.
"Je tak podivně tichý a nehybný," řekl po chvilce napůl zvědavě a napůl udiveně. "Myslíte, že by mu mohlo něco být?"
"To by mohlo," přikývl Zovce. "Je mrtvý."
"Přál bych si, aby nebyl."
"Myslím, že v tomhle by se většina z nás shodla."
"Naštěstí mu mohu pomoci," usmál se Peníz. Natáhl před sebe ruce a hůl mu do nich tiše vplula. Kdyby měla obličej, byla by se samolibě zašklebila.
Když chlapec promluvil znovu, zazněl v jeho hlase znovu ten zvonivý tón, jako by mluvil z kovové místnosti.
"Kdybychom ovšem netrestali neúspěch, nemohli bychom úspěch považovat za odměnu," řekl.
"Prosím?" naklonil Zovce hlavu na stranu. "Teď jsem vám tak docela nerozuměl."
Peníz se otočil a vykročil ke svému křeslu.
"Nemáme se čeho bát," pokračoval hoch a jeho výrok zněl spíš jako rozkaz. "Co má být na těch Podzemních rozměrech? Když nám budou dělat nějaké potíže - tak pryč s nimi. Skutečný mág se nezalekne ničeho. Ničeho!"
Znovu vstal a přešel k modelu Plochy. Model byl skvělá filigránská práce, přesný do nejmenších podrobností, a to včetně zmenšené Velké A'Tuin, která se pohybovala stále na jednom místě několik centimetrů nad podlahou, jako by opravdu táhla nekonečnými pustinami vesmíru.
Peníz nechal se znechuceným výrazem projít svou ruku modelem.
"My patříme do světa magie," prohlásil nakonec. "A řekněte mi, kdo by se nám v našem světe mohl postavit?"
Zovce měl pocit, že se od něj něco čeká.
"Absolutně nikdo," zavrtěl hlavou. "Kromě bohů, samozřejmě."
Zavládlo mrtvé ticho.
"Bohové," ozval se tiše Peníz.
"No ano. Jistě. Bohy nikdy k boji nevyzýváme. Oni si dělají svou práci a my také svou. Nemělo by smysl -"
"Kdo tedy vládne na Zeměploše? Mágové, nebo bohové?"
Zovcovi to tentokrát zapálilo rychle.
"Oh, samozřejmě že mágové. Ale, jak bych to tak řekl, tak trochu jako pod bohy."
Když náhodou strčíte nohu do hlubokého bláta, je to nepříjemné. Ale zdaleka ne tak nepříjemné, jako když opatrně došlápnete druhou nohou o kus dál a uslyšíte, jak se i ona s tichým začvachtáním ponořila. Zovce si ještě přidupl.
"Podívej, mágstvo je mnohem víc než -"
"Takže my nejsme mocnější než bohové?" zeptal se Peníz.
Někteří z mágů v posledních řadách začali nervózně přešlapovat.
"No…, ano i ne," snažil se Zovce, který v tom byl v tuto chvíli už přinejmenším po kolena.
Pravda je, že když se jedná o bohy, mají mágové sklon k nervozitě. Ty bytosti, které sídlily na Cori Celesti, se nikdy konkrétně nevyjádřily, co se týče jejich citů k obřadním magickým rituálům, které v sobě, dělej co dělej, měly trošku něčeho božského, a mágové se vždycky snažili tomuhle předmětu v hovoru i jinde vyhnout. Potíž byla v tom, že když se bohům něco nelíbilo, nespokojili se s tím, že by trousili poznámky, a proto se všeobecně považovalo za rozumné nevytvářet situace, ve kterých by se museli jednoznačně rozhodnout.
"Zdá se mi to, nebo mezi vámi v téhle otázce panuje opravdu jakási nejistota?" podivil se Peníz.
"Kdybych ti mohl radit -" začal Zovce.
Peníz mávl rukou. Zdi zmizely. Mágové stáli na vrcholu Magické věže a oči všech se jako na povel obrátily směrem ke vzdálenému vrcholku Cori Celesti, domovu bohů.
"Když už jsme porazili všechny ostatní, zbývají nám jenom bohové," usmál se Peníz. "Už někdo z vás viděl nějakého boha?"
Ozval se váhavý sbor záporných odpovědí.
"Tak já vám je teď ukážu."

"Určitě tam máš místo ještě na jednu, starouši," prohlásil Válka.
Mor se nejistě zakýval. "Já si přeci jen myslím, že už bychom měli vyrazit," zamumlal nepříliš přesvědčivě.
"Ale no tak, dej pokoj."
"Tak dobře, ale už jenom půlku. A pak už musíme vážně jít."
Válka pleskl Mor spokojeně po rameni a zazářil na Hlad.
"A k tomu si dáme aspoň deset sáčků buráků," dodal.

* * *

"Oook," dokončil svou řeč knihovník,
"Aha," pokýval Mrakoplaš hlavou, "Takže celý ten problém je v té holi."
"Oook."
A to se mu ji nikdo nepokusil vzít?"
"Oook."
"A co se s nima stalo?"
"Eeek!"
Mrakoplaš zděšeně zasténal.
Knihovník už dávno sfoukl svíčku, protože přítomnost nekrytého plamene knihy znepokojovala, ale když si Mrakoplašovy oči po nějaké době přivykly na temnotu, zjistil, že ve věži vlastně tma není. Oktarínová záře z knih naplňovala vnitřní prostor věkovité stavby ne sice světlem, ale zvláštním druhem temnoty, ve které bylo vidět. Tu a tam se ze vzdálenějších temných koutů ozvalo tlumené zašustění neklidných stran.
"Takže, abychom si to shrnuli. V základě neexistuje způsob, jak bychom ho s pomocí naší magie porazili, je to tak?"
Knihovník odookal nespokojený souhlas a dál se pomalu otáčel na zadku na hladkých dlaždicích.
"To znamená, že nemáme nejmenší šanci. Napadlo vás vůbec, že já patřím k těm několika málo mágům, kterým byl dar magie odepřen? Víte, co myslím? Souboj by probíhal zhruba podle scénáře - já: ,Nazdárek, já jsem Mrakoplaš' Poznámka pro zvukaře: následuje ohlušující ,kazaam!' a opona padá."
"Oook."
"Vy se mi v zásadě snažíte říct, že si musím nějak poradit sám."
"Oook."
"Bezvadný."
Ve slabé záři Mrakoplaš pozoroval knihy, které se narovnaly kolem stěn prastaré věže.
Povzdechl si a odhodlaně vykročil ke dveřím. Než k nim však dorazil, očividně zpomalil.
"Tak já tedy jdu," oznámil.
"Oook."
"Abych se postavil tváří v tvář neznámým a smrtelným nebezpečím," dodal Mrakoplaš. "Abych položil svůj život na oltář spásy lidstva -"
"Eeek."
"No dobrá, tak dvojnožců -"
"Haf, haf, haúúú!"
" - a čtyrnožců, když jinak nedáte." A s výrazem napůl poraženého muže utkvěl pohledem na Patricijově sklenici od okurek.
"Taky ještěrů," dodal. "A doufám, že teď už můžu odejít."

Když Mrakoplaš vyšel ven a zamířil k Magické věži, začal z čistého nebe fičet strašlivý vítr. Obrovská bílá vrata byla zamčena tak pevně, že bylo velmi obtížné najít na mléčně bílém povrchu kamene spáry, které vrata vymezovaly.
Chvíli do nich jen tak bušil, ale nic moc se nestalo. Zdálo se, že vrata zvuk pohlcují.
"No, tak to je pěkný," zabručel sám pro sebe. Pak si ale vzpomněl na koberec. Ten ležel na místě, kde ho nechal, což byla další výrazná známka toho, že se Ankh změnil. V těch starých dnech před příchodem supermága nikdy nic nezůstalo ležet na místě, kam jste to položili. Alespoň nic, co bychom tady mohli uvést.
Rozvinul ho na dláždění, takže se zlatí draci rozvlnili na modrém pozadí, pokud se to ovšem modří draci nepřeháněli po zlatém nebi.
Sedl si.
Vstal.
Znovu si sedl, podkasal si roucho, vyzul si botu a s určitou námahou si sroloval jednu ponožku. Pak si botu zase obul a začal obcházet okolí, dokud v troskách nenašel polovinu cihly. Tu zastrčil do ponožky a s takto upravenou ponožkou několikrát zkusmo švihnul vzduchem.
Mrakoplaš vyrostl v Morporku. Každý obyvatel Morporku měl rád na své straně, došlo-li k boji, přesilu alespoň dvacet ku jedné, ale všichni se drželi rčení, že lepší ponožka s polovinou cihly v ruce a temná ulička na číhání než kouzelný meč, který nemůžete vytáhnout z kamene.
Znovu si sedl.
"Vzhůru," přikázal.
Kaberec se ani nepohnul. Mrakoplaš zamžoural na jeho vzor, pak zvedl jeden roh a pokusil se odhalit, zda spodní strana vypadá jinak.
"No dobře," vzdal se, "tak dolů. Hodně, ale opravdu hodně opatrně dolů."

"Of-ce," zabrumlal Válka. "Byla to of-ce." Jeho hlava v těžké helmě se zařinčením narazila na horní desku baru. Podařilo se mu ji znovu zvednout. "Of-ce."
"Nenene," zaprotestoval Hlad a pozvedl nejistě vyhublý ukazovák. "To mylo jiné domastik…, domestir…, chrotký zvíře. Jako prase. Nemo jalovise. Koťásko? Něso tachovýho menčího. Ovse ne."
"Včeliška!" řekl Mor a pomalu se svezl ze své židle na zem.
"Tak d-obře," řekl Válka, aniž mu věnoval nějakou pozornost. "D-obře. Tak teda ješ-tě jed-nou. A od zač-átku." Zaklepal na svou sklenici, aby udal tón.
"My jsme ub-ohá…, blíže ne-ur-čená domácí z-víř-átka…, my jsme se z-trat-ila…" zakrákoral.
"Béébéébéé," brumlal Mor na podlaze.
Válka smutně potřásl hlavou. "To už není ono, víš. Bez něj už to není ono. Ten jeho b-as tomu d-ával ten s-práv-ný š-kyt, š-tych!"
"Béébéébéé," opakoval Mor.
"Ale, víš co? Nech toho," prohlásil Válka a nejistě se natáhl pro láhev.

Vítr narážel na vrcholek věže, horký, nepříjemný vítr, který šeptal podivnými hlasy a klouzal po kůži jako jemný skelný papír.
Ve středu plochy stál Peníz a nad hlavou držel odznak své moci. Když se ve vzduchu objevil jemný prach, uviděli všichni přítomní magické siločáry, které prýštily z hole.
Stáčely se vzhůru a tvořily obrovskou bublinu, která se neustále zvětšovala, až musela být větší než město. A v ní se začaly zjevovat stíny a tvary. Byly roztřesené a nejasné, chvěly se jako odraz v bortícím se zrcadle, stejně nestálé jako kouřové kroužky nebo obrysy mračen. I přesto však byly strašlivě známé.
Tam se na okamžik mihnul Offlerův zubatý čenich. O kus dál se zase na kratičkou chvilku objevil naprosto jasný obraz Slepého Io, vůdce bohů, kolem jehož hlavy obíhal věnec očí.
Peníz dál neslyšně mumlal a bublina se začala zmenšovat. Kroutila se a vydouvala, když se ti uzavření uvnitř pokoušeli dostat ven, ale nebylo to nic platné, bublina se zmenšovala dál.
Už byla velká jen jako Univerzita.
Už byla sotva vyšší než Věž.
Už z ní byla perlově lesklá kulička velikosti… velikosti velké perly.
Vítr se utišil a byl nahrazen těžkým, němým klidem. Vzduch tiše sténal napětím. Většina mágů ležela na podlaze, kam je přitiskly rozpoutané síly, které zahustily vzduch a pohltily veškeré zvuky jako silná vrstva vaty. Každý z nich však slyšel bít své vlastní srdce, a to tak hlasitě, že by to mohlo zničit Magickou věž.
"Podívejte se na mě," přikázal jim Peníz.
Zvedli oči. Nedokázali ho neposlechnout.
Držel tu perlově blýskavou věcičku mezi prsty jedné ruky. V druhé svíral hůl, z jejíchž obou konců vystupoval dým.
"Tady máte své bohy," řekl, "uvězněné v myšlence. Možná že nikdy nebyli víc než sen."
Hlas jako by mu najednou zestárnul, prohloubil se. "Mágové Neviditelné univerzity," duněl jeho hlas, "nedal jsem vám snad svrchovanou vládu?"
Za ním se nad parapet věže pomalu zvedl koberec, na němž seděl Mrakoplaš a ze všech sil se snažil udržet rovnováhu. Oči měl rozšířené tou přirozenou hrůzou, která zachvátí každého, kdo stojí na několika tuctech propletených nití a pod sebou má pár set metrů prázdna.
Seskočil z té létající věci na vrcholek věže a nad hlavou roztočil v širokých nebezpečných kruzích svou "nabitou" ponožku.
Peníz ho spatřil jako odraz v užaslých očích shromážděných mágů. Otočil se a překvapeně pozoroval, jak se k němu mág neohrabaným klusem přibližuje.
"Kdo jsi?" zeptal se.
"Přišel jsem," oznámil mu Mrakoplaš přiškrceným hlasem, "abych vyzval na souboj supermága. Který z vás to je?"
Rádoby výhružným pohledem přeletěl shromážděné mágy a významně potěžkával v ruce ponožku.
Zovce riskoval. Pozvedl hlavu a zmatenými pohyby obočí se snažil Mrakoplašovi přiblížit situaci. Mrakoplaš nebyl expert na bezeslovní komunikaci ani ve svých nejskvělejších okamžicích, a tohle ani zdaleka nebyl jeho nejskvělejší okamžik.
"S ponožkou?" řekl Peníz. "K čemu je taková ponožka?"
Ruka s holí se pozvedla. Peníz se na ni s mírným údivem podíval.
"Ne, počkej," zavrtěl hlavou. "Chci si s tím mužem promluvit." Podíval se na Mrakoplaše, který se mírně kýval sem a tam. Byl to následek nevyspání, hrůzy a doznívajícího efektu nevyužitého předávkování adrenalinem.
"Je magická?" zeptal se Peníz zvědavě. "Možná že je to ponožka arcikancléře? Ponožka moci?"
Mrakoplaš zaostřil na ponožku.
"To bych neřekl," odpověděl nakonec. "Myslím, že jsem ji koupil v nějakém obchodě, nebo co. Hm. Ještě mám někde jednu."
"Ale na konci má něco těžkého."
"Ehm. Jo," přikývl váhavě Mrakoplaš. Pak dodal: "Je to půlka cihly."
"Ale má to velkou sílu?"
"Hm, jak bych ti to… V ponožce můžeš držet různé věci. Kdybys měl ještě jednu, měl bys už například celou cihlu." Mrakoplaš mluvil pomalu. Situaci a atmosféru zatím vstřebával tak trochu formou osmózy a přitom pozoroval, jak se hůl v chlapcově ruce výhružně kroutí.
"Tak. Obyčejná cihla v ponožce. Dohromady to dává zbraň."
"Ehm. Přesně."
"A jak to funguje?"
"No, zatočíš s tím a praštíš. Do něčeho. Někdy třeba sám sebe do ruky, někdy."
"A někdy to zničí třeba i celé město?" řekl Peníz.
Mrakoplaš se zadíval do Penízových zlatých očí a pak na svou ponožku. Natahoval si ji stále a znovu už několik let za sebou. V několika místech byla neumělou rukou zaštupovaná a ty hrbolky důvěrně znal. Jak důvěrně! Některé z nich měly celé vlastní rodinky vyspravených míst. Bylo mnoho různých způsobů, jak popsat ponožku, ale "ničitel měst" to nebylo to pravé.
"To zase ne," přiznal nakonec. "Je to zbraň, která zabíjí jenom lidi a domy nechává stát."
Část Mrakoplašova mozku pracovala rychlostí ledovcového posunu. Jedny oblasti mozku mu říkaly, že hovoří se supermágem, ale to bylo v přímém rozporu s tím, co mu říkaly některé jiné. Mrakoplaš slyšel hodně o supermágově moci, o supermágově holi, o supermágově krutosti a tak dál. Jediná věc, o které zatím neslyšel, bylo supermágovo stáří.
Podíval se na hůl.
"A co dělá tohle?"
A hůl řekla: Toho muže musíš zabít.
Mágové, kteří se začali pomalu a opatrně zvedat, se opět vrhli na břicha.
Hlas, kterým mluvil klobouk, byl dost strašný, zato hlas, kterým mluvila hůl, zněl kovově a dokonale. Hůl nemluvila, jako kdyby poskytovala radu, ale jako kdyby přímo určovala běh a tvář věcí budoucích. Zdálo se, že je naprosto nemožné nebrat ji na vědomí.
Peníz napůl pozvedl ruku, ale pak zaváhal.
Nepokoušej se mě neposlechnout.
"Nemusíš ji přece poslouchat," pospíšil si Mrakoplaš. "Vždyť je to jenom věc."
"Nevím, proč bych mu měl ubližovat," zavrtěl hlavou Peníz. "Vypadá tak neškodně. Jako rozzlobený králík."
Porazí nás.
"Já?" řekl Mrakoplaš, schoval ruku s ponožkou za záda a pokoušel se nemyslet na ten kousek, o králíkovi.
"Proč musím vždycky udělat všechno, co řekneš?" otočil Peníz hlavu k holi. "Vždycky jsem udělal, co jsi mi řekla, ale lidem to nikdy nepomohlo."
Lidé se tě musí bát. Cožpak ses ode mne opravdu vůbec nic nenaučil?
"Ale on vypadá tak legračně. Má ponožku," usmál se Peníz.
Najednou vykřikl a ruka se mu podivně zazmítala. Mrakoplašovi se zježily vlasy.
Uděláš, co ti přikazuju!
"Nechci!"
Víš, co se dělá s neposlušnými chapci!
Ozvalo se zapraskání a vzduchem se rozšířil pach spáleného masa. Peníz klesl na kolena.
"Koukněte se," začal Mrakoplaš, "počkejte chvilku-"
Peníz otevřel oči. Byly stále ještě zlaté, ale objevily se v nich hnědé flíčky.
Ponožka, kterou Mrakoplaš máchl v širokém oblouku, zahučela vzduchem, zhruba uprostřed narazila na hůl a tažena cihlou na svém konci, se kolem ní omotala. Ozval se slabý výbuch, na všechny strany se rozletěl cihlový prach a útržky spálené vlny a hůl vyletěla chlapci z rukou. V divoké hvězdici přeletěla po dláždění a mágové před ní prchali na všechny strany.
Doletěla až k parapetu, odrazila se od něj a přeletěla přes okraj.
Jenže místo aby se zřítila dolů, zastavila se ve vzduchu, otočila se z vlastní vůle podélně a vyrazila zpět. Ječela při tom jako velká cirkulárka a zanechávala za sebou chvost oktarínových jisker.
Mrakoplaš postrčil napůl omráčeného chlapce za sebe, odhodil zničenou ponožku, strhl z hlavy klobouk a divokým máváním se pokusil odehnat hůl, která mířila přesně na něj. Zasáhla ho ze strany do hlavy s takovou silou, že se mu zuby téměř slily v kompaktní hmotu, a převrátila ho na zem jako slabý stromek ohlodaný housenkami.
Hůl se v letu otočila, rozpálila do ruda a vyrazila k dalšímu, tentokrát poslednímu útoku.
Mrakoplaš se namáhavě pozvedl na lokty a ve zděšeném ustrnutí pozoroval, jak se hůl ladnou křivkou otáčí v chladném vzduchu, který byl najednou z nepochopitelných důvodů plný sněhových vloček.
Pak se vzduch zabarvil do ruda s modrými puntíky. Čas se zpomalil a zastavil jako gramofon, který někdo zapomenul včas natáhnout.
Mrakoplaš zvedl pohled k vysoké postavě zahalené v širokém černém plášti, která se najednou zhmotnila několik kroků od něj.
Byl to, samozřejmě, Smrť.
Otočil černé dolíky očí, v nichž zářily narudlé uhlíky, k Mrakoplašovi a hlasem, který duněl jako zemětřesení v krasové jeskyni, prohlásil: DOBRÉ ODPOLEDNE.
Pak se odvrátil, jako by svým povinnostem pro tuto chvíli učinil zadost, chvíli se díval k obzoru a znuděně si při tom poklepával špičkou nohy o zem. Znělo to jako pytel plný kastanět.
"Er," zakašlal Mrakoplaš.
Zdálo se, že si ho Smrť pamatuje. PROSÍM? Pootočil k němu hlavu.
"Vždycky jsem byl zvědavý, jaké to doopravdy bude," prohlásil Mrakoplaš.
Smrť vytáhl z tajemných záhybů svého pláště přesýpací hodiny a upřel na ně oči.
OPRAVDU? řekl poněkud nepřítomně.
"Myslím, že si nemůžu stěžovat," pokračoval Mrakoplaš virtuózně. "Byl to dobrý život. Docela dobrý." Na okamžik zaváhal. "No, tak dobrý zase nebyl. Skoro bych řekl, že spousta lidí by o něm prohlásila, že byl strašný." Znovu chvilku uvažoval. "Já taky," zabručel nakonec spíš sám pro sebe.
O ČEM TO MLUVÍŠ, ČLOVĚČE?
Tentokrát Mrakoplaše z míry nevyvedl. "Nezjevuješ se pokaždé, když má zemřít nějaký mág?"
samozřejmě, a můžu ti říct, že mně dneska dává ten váš spolek pěkně zabrat.
"Jak se ti podaří být na tolika místech najednou?"
dokonalá organizace práce.
Čas se dal znovu do pohybu. Hůl, která celou tu dobu nehnutě visela ve vzduchu několik metrů od Mrakoplaše, se s jekotem pohnula kupředu.
Pak zaznělo kovové zadunění, když ji Peníz v letu zachytil.
Hůl vyrazila zvuk, jako když někdo přejel tisícem nehtů po okenní tabuli. Trhala sebou nahoru a dolů, zmítala rukou, která ji svírala, a nakonec po celé délce vykvetla v oblak jedovaté zelené záře.
Tak. Nakonec jsi mě tedy zradil.
Peníz zasténal, ale držel hůl pevně. Kov pod prsty se mu změnil v rudě červený a pak v jasně bílý.
Hoch natáhl ruku před sebe a síla, která pramenila z hole, hučela kolem, odfukovala mu z vlasů snopy jisker a tvarovala jeho roucho do odpudivých a nepříjemných tvarů. Nakonec zoufale vykřikl a udeřil holí do parapetu, kde po ní zůstala dlouhá bublající prohlubeň.
Pak ji odhodil. Zazvonila na dláždění, kousek se kutálela a pak zůstala nehybně ležet. Podruhé v krátké chvíli se před ní mágové rozprchli jako hejno slepic.
Peníz klesl na kolena a třásl se jako osikový list.
"Nelíbí se mi, když musím zabíjet lidi," vypravil ze sebe. "Určitě to není správné."
"Té myšlenky se drž," nabádal ho horlivě Mrakoplaš.
"Co se vlasně stane s lidmi, když zemřou?" zeptal se Peníz.
Mrakoplaš otočil oči ke Smrťovi.
"Myslím, že na tuhle otázku bys měl odpovědět ty," kývl na něj hlavou.
ON MĚ NEVIDÍ ANI NESLYŠÍ, PROTOŽE O TO ZATÍM NESTOJÍ.
Ozvalo se slabé zazvonění. Hůl se kutálela nazpět k Penízovi, který ji v hrůze pozoroval.
Zvedni mě.
"To přece nemusíš," opakoval Mrakoplaš znovu.
Nemůžeš mně vzdorovat. Nemůžeš přece porazit sám sebe, zvonila hůl.
Peníz se velmi pomalu sehnul a zvedl ji.
Mrakoplaš vrhl rychlý pohled na svou ponožku. Zbýval z ní chomáč připálené vlny. Její krátká válečná kariéra ji bohužel přivedla do stavu, kdy byla mimo dosah pomoci té nejšikovnější jehly.
Tak a teď ho zabij.
Mrakoplašovi se sevřelo srdce. Všem přihlížejícím mágům se sevřelo srdce. Dokonce i Smrť, kterému se nemělo co sevřít, pro jistotu pevněji sevřel svou kosu.
"Ne," odpověděl chlapec.
Víš, co se dělá s neposlušnými chlapci.
Mrakoplaš viděl, jak supermágova tvář zbledla.
Hlas hole se teď změnil. Ječela.
Kdybych tady nebyl já, kdo by ti říkal, co máš dělat?
"To je pravda," přiznal Peníz pomalu.
Podívej, co všechno jsi dokázal.
Peníz se pomalu rozhlédl po vyděšených tvářích.
"To vidím," přikývl.
Naučil jsem tě všechno, co sám znám.
"Myslím si," řekl Peníz pomalu, "že toho neznáš dost."
Nevděčníku! Kdo ti daroval tvůj vlastní osud!?
"Ty," přikývl chlapec. Pak zvedl hlavu.
"Uvědomil jsem si, že jsem se mýlil a udělal jsem velkou chybu," dodal potichu.
Výborně, takže teď -
"Neodhodil jsem tě dost daleko!"
Jediným pohybem se Peníz postavil a zvedl ruce, ve kterých svíral hůl, nad hlavu. Chvíli stál jako socha a ruce se mu ztrácely v ohnivé kouli barvy roztavené mědi. Ta pak zezelenala, prošla několika odstíny modři, zfialověla a pak vzplála čistou oktarínou.
Mrakoplaš si proti té záři zastínil oči rukou a viděl Penízovu ruku, stále ještě celou, jak pevně svírá hůl a mezi prsty mu protékají kapičky roztaveného kovu.
Ustoupil stranou a vrazil do Zovce. Starý mág stál jako socha s otevřenými ústy.
"Co se stane teď?" zeptal se ho Mrakoplaš.
"Nikdy ji neporazí," zasípal Zovce. "Je jeho. Je stejně silná jako on. On má sílu, ale ona ví, jak ji usměrnit."
"Chceš říct, že nakonec zničí jeden druhého?"
"V tom je naše naděje."
Boj zmizel v oblaku vlastní záře. Pak se začala třást země.
"Čerpají ze všeho magického," řekl Zovce. "Uděláme dobře, když opustíme věž."
"Proč?"
"Myslím, že zanedlouho zmizí."
A jak Mrakoplaš zjistil jediným pohledem, bílé kameny kolem ohnivého mraku už teď vypadaly, jako kdyby tály a mizely v ohnivé záplavě.
Mrakoplaš zaváhal.
"Neměli bychom mu nějak pomoct?"
Zovce se podíval na něj a pak na ohnivou záplavu, která se pomalu šířila.
"Lituju." odpověděl.
"No jo, ale třeba by stačila trocha pomoci, sám jste viděl, jaká ta věc je -"
"Lituju."
"On vám přece pomohl," obrátil se najednou Mrakoplaš k ostatním mágům. "Všem. Dal vám všechno, co jste chtěli, nebo snad ne?"
"To mu nikdy nebudeme moci odpustit," odpověděl Zovce.
Mrakoplaš zasténal.
"Co zbude, až tohle všechno skončí?" vykřikl. "Co zbude?"
Zovce sklopil oči.
"Lituju."
Oktarínové světlo ještě zesílilo a po okrajích začalo černat. Nebyla to ta čerň, která je opakem světla, byla to zrnitá, sypká čerň, která se ukrývá za oslňující září a v žádné slušné skutečnosti nemá co dělat. Bzučela.
Mrakoplaš několikrát nejistě poskočil na místě, protože jeho nohy, instinkty a neuvěřitelně dokonale vyvinutý pud sebezáchovy přetížily jeho nervový systém až k bodu zkratu, ale naštěstí se v poslední chvíli chopilo vlády nad jeho tělem jeho svědomí.
Vrhl se do ohně a natáhl se po holi.
Mágové prchali. Několik jich dokonce přeskočilo parapet věže a teď dolů levitovalo.
Musíme říci, že byli mnohem prozíravější než ti, kteří k útěku použili schodiště, protože věž zhruba za třicet vteřin zmizela.
Sníh se dál snášel kolem mohutného pilíře bzučící temnoty.
Mágové, kteří přežili a sebrali dost odvahy na to, aby zvedli hlavy, spatřili, že z nebe padá malý předmět, který za sebou nechává plameny. Dopadl na dlažbu, kde se z něj ještě několik minut kouřilo. Pak ho uhasil houstnoucí sníh.
Zanedlouho z něj zbyl jen malý bílý kopeček.
O chvíli později se na nádvoří objevila zavalitá postava, která se kotníky rukou opírala o zem. Ta odhrábla sníh a vytáhla věc na světlo.
Byl to, nebo spíš býval, klobouk. Život se s ním nemazlil. Velký kus široké krempy uhořel, špička úplně chyběla a začernalá stříbrná písmena byla téměř nečitelná. Část jich chyběla. Ta zbývající hlásila do světa: MÁ.
Knihovník se pomalu obrátil. Byl úplně sám, když nepočítáme sloup hořící temnoty a padající sněhové vločky.
Zpustošená Univerzita byla prázdná. Kolem leželo ještě několik dalších špičatých klobouků, zničených dusajícíma nohama, ale po lidech ani památky.
Všichni mágové to zmákli někam do úkrytů.

"Válko?"
"Sóje?"
"Smě tam nebli," Mor zašmátral po své sklence. "Něco smě měli dělat!"
"Sože?"
"Měli jsme někde to… a tam to…, něco.., všichni…"
"Jas-ně. Měli jsme s-chůzku, něk-de."
"Tu věc tututujachse to…" Mor se moudře zadíval do své sklenice, jako by v ní hledal odpověď.
Všichni se zachmuřeně rozhlíželi barem. Majitel hospody už dávno v hrůze uprchl. Na policích stále ještě zbývalo několik neotevřených lahví.
"Katr," prohlásil nakonec Hlad. "To bylo to."
"Ne, by-la to ja-ko…, ta…, katro-str…, apo-stro-fa," zabrumlal nepřítomně Válka.
Jeden po druhém zavrtěli hlavou. Zavládlo delší mlčení.
"A so to znamená apostrofa?" nadhodil nakonec Mor a upíral oči do jakéhosi vzdáleného vesmíru.
"To je, jak-o když ml-uvíš na něk-oho, a on t-ady není," pokýval moudře hlavou Válka a po chvilce dodal: "Mysl-ím."
"Takže to ono potom neni tamto, so?"
"Já b-ych si to nemy-slel," odpověděl Hlad po zralé úvaze.
Znovu se rozhostilo dlouhé rozpačité ticho.
"Nejl-epší bude, když se je-ště nap-ijem," ukončil jejich rozpravu moudře Válka, který se trochu sebral.
"Smořejmě!"

Zhruba o osmdesát kilometrů dál a několik set metrů výš se Conině konečně podařilo ovládnout ukradeného koně a přinutit ho ke klidnému klusu. Kůň tiše běžel čirým vzduchem a Conina se držela v sedle s odhodlanou nonšalancí.
"Že by sníh?" řekla najednou.
Od Středu se přibližovala s neslyšným řevem hustá temná mračna. Byla tučná a vypasená, a nemohla se proto pohybovat příliš rychle. V patách se jim hnala sněhová vánice a zakrývala krajinu jako hustá přikrývka.
Nezdálo se, že to bude ten milý sníh, který se s tichým ševelením snáší přímo k zemi a který ve spolupráci s ranním sluncem změní krajinu na jiskřící království úžasné a éterické krásy. Vypadal spíš jako ten druh, který je odhodlaný udělat ze světa místo co nejkrvavější.
"To je touhle roční dobou přece nesmysl," zavrtěl Nijel hlavou. Podíval se pod sebe a okamžitě zavřel oči.
Creosot všechno pozoroval s potěšeným úžasem. "Tak takhle je to?" řekl. "Já o tom slyšel vždycky jenom v pohádkách. Představoval jsem si, že sníh tak nějak vyrazí ze země. Myslím třeba jako houby, víte?"
"S těmi mračny není něco v pořádku," řekla Conina.
"Nevadilo by ti, kdybychom se teď přece jen snesli na zem?" nadhodil Nijel velmi slabým hlasem. "Když se pohybujeme, tak mi to přece jen nepřipadá tak strašné."
Conina ho ignorovala. "Zkus lampu," přikázala. "Chci v tom mít jasno."
Nijel hrábl do svého vaku a vytáhl lampu.
Džinův hlas se ozval slabě a jakoby odněkud zdáli. "Buďte tak laskaví, uvolněte se…, pokouším se s vámi právě spojit." Následovala jakási přihlouplá zvonivá hudba, jaká by se hodila snad tak na horskou boudu v Tyrolích, ve vzduchu se narýsovaly padací dveře a zjevil se sám džin. Rozhlédl se kolem sebe a pak se podíval na trojici na koních.
"Oh, sakra," prohlásil nepříliš nadšeně.
"Něco se děje s počasím," oznámila mu Conina. "Proč?"
"To mi chcete říct, že to vážně nevíte?" podíval se na ni džin.
"Proto se tě snad ptáme, ne?"
"No, já to můžu těžko posoudit, ale skoro to vypadá jako Jakokalypsa, co?"
"Cože?"
Džin pokrčil rameny. "Bohové zmizeli, je to jasné?" řekl. "A jak víte, tak podle legend to znamená, že -"
"Ledoví obři," prohlásil Nijel zděšeným šeptem.
"Mluv nahlas," požádal ho Creosot.
"Ledoví obři," vykřikl na něj Nijel trochu popuzeně. "Bohové je drželi v zajetí, víte. Někde na Středu. Až nastane konec světa, obři se osvobodí, vyjedou do světa na strašlivých ledovcích, získají nazpět vládu, zadusí pod svýma nohama plamen civilizace a svět bude nakonec ležet nahý a zmrzlý v děsivě mrazivé záři hvězd. Nakonec zmrzne sám čas. Nebo tak nějak podobně."
"Ale tohle přece není ten správný čas na Jakokalypsu." Coninin hlas zněl dosti zoufale. "Víš přece, co ta pověst říká. Musí povstat nelítostný a obávaný vládce, musí se odehrát vražedná válka, musí vyjet čtyři strašliví jezdci a pak se ochrana světa prolomí a proniknou do něj bytosti z Podzemních rozměrů -" zarazila se a tvář jí zbledla jako sníh.
"Jo, a nakonec, pokud vím, svět zmizí pod stometrovou vrstvou ledu," zazubil se džin. Natáhl se a sebral Nijelovi lampu z ruky.
"Mučo omluvy," prohlásil bodře, "ale je čas, abych začal v tomhle světě likvidovat. Tak nashle, když budu mít cestu, zastavím se." Nejdřív se ztratil do půl těla a pak se slábnoucím zvoláním "škoda, že už se nedostanem na ten oběd", zmizel docela.
Tři jezdci se snažili závojem padajícího sněhu dohlédnout ke Středu.
"Možná že se mi to jen zdá, ale neslyšíte náhodou takové zvláštní praskání a sténání?" ozval se Creosot.
"Mlčte, ano?" prohlásila Conina nepřítomně.
Creosot se naklonil ze sedla a popleskal ji po ruce.
"No, tak se přece trochu rozveselte," usmál se. "Není přece konec světa." Chvilku o svém prohlášení přemýšlel a pak dodal: "Promiňte, to byl jen takový slovní obrat."
"Ale co s tím budeme dělat?" zakvílela.
Nijel se narovnal v sedle.
"Já si myslím," prohlásil, "že bychom měli jít a pořádně to vysvětlit."
Oba jeho druhové se k němu obrátili s výrazem, jaký si lidé schovávají pro mesiáše, nebo totální idioty.
"Ano," opakoval znovu s rostoucí důvěrou. "Měli bychom to všechno vysvětlit."
"Myslíš vysvětlit to Ledovým obrům?" vytřeštila na něj oči Conina.
"Ano."
"Promiň." začala Conina opatrně, "ale pochopila jsem to správně? Ty nám tady vykládáš, že bychom měli jít, najít strašlivé Ledové obry a tak nějak jim vysvětlit, že tady žije spousta teplých lidiček, kteří by byli raději, kdyby obři svět nezabírali a nerozdrtili je všechny svými ledovci a jestli by si to přece jen ještě nerozmysleli? Tak nějak si to představuješ?"
"Jo. To je ono. Vidím, že jsi mě dokonale pochopila."
Conina s Creosotem si vyměnili pohledy. Nijel seděl pyšně vztyčený v sedle a na tváři mu tkvěl jemný úsměv.
"A takhle hlava," nadhodil Creosot, "hlava tě nebolí?"
"Ne, cítím se fajn," odpověděl mu chladně Nijel. "Vím jenom, že musím před smrtí vykonat velký hrdinský čin."
"Jo, tak je to," zasmušil se Creosot. "Tak v tom je zakopán celý ten smutný pes. Uděláš něco odvážného a pak zemřeš."
"A co jiného bychom mohli dělat?" odsekl mu Nijel.
Chvíli o tom přemýšleli.
"Já nikdy na žádné vysvětlování nebyla," řekla Conina nesmělým hlasem.
"Já zase ano," prohlásil Nijel pevně. "Vždycky musím všechno vysvětlovat."

Rozptýlené částice toho, co bylo Mrakoplašovým mozkem, se pomalu soustředily dohromady a procedily se pozvolna závojem temného bezvědomí, jako tři dny starý utopenec, který se vynořuje na hladinu.
Jeho vědomí prozkoumalo poslední vzpomínky stejně opatrně, jako si člověk poškrábe sotva zaschlý stroupek.
Mrakoplaš si vybavil něco o holi spojené s bolestí. S bolestí tak strašlivou, že kdyby mu někdo vrazil do každého mezibuněčného prostoru dláto a na všechna ta dláta bušil palicí, nemohla by být větší.
Pak následoval ten neméně strašlivý kousek se Smrtěm, kde se Smrť natáhl k němu, ale sáhl někam za něj a hůl se začala najednou kroutit a zmítat, oživla a Smrť řekl FAKTRADICI RUDÝ, DOSTAL JSEM TĚ.
A teď tohle.
Mrakoplaš měl pocit, že leží na písku. Bylo velmi chladno. Rozhodl se riskovat, že uvidí něco děsivého, a otevřel oči.
První, co mu padlo do oka, byla levá ruka a k Mrakoplašovu nemalému úžasu jeho vlastní. Zjevila se mu v celé obvyklé špinavosti, přestože na jejím místě čekal jen začernalý pahýl.
Zdálo se, že je noc. Pláž, nebo kde to vlastně byl, se táhla k nepravidelné linii vzdálených nízkých pahorků, pod noční oblohou ojíněnou miliony stříbrných hvězd.
Nedaleko něho byla ve stříbřitém písku hluboká rýha. Pozvedl trochu hlavu a uviděl chomáč ztuhlých kovových kapek. Byly z oktironu, kovu tak nesmírně magického, že ho žádná výheň Zeměplochy nedokázala ani zahřát.
"Aha," prohlásil Mrakoplaš, "takže jsme vyhráli!"
Pak si zase lehl.
Po nějaké chvíli se automaticky zvedla jeho pravice a poklepala dlaní na temeno hlavy. Pak na obě strany hlavy. Pak začala s neodbytnou naléhavostí šmátrat v písku kolem ležící postavy.
Nakonec musela přece jen nějakým způsobem přenést svůj zájem i na zbytek těla, protože se Mrakoplaš zvedl a prohlásil. "A sákryš!"
Zdálo se, že široko daleko žádný klobouk není. Zato uviděl malou bílou postavičku, která ležela opodál v písku a nedaleko za ní…
Sloup denního světla.
Bzučel a kýval se ve vzduchu, třírozměrný otvor někam jinam. Občas z něj vyletěl chomáč sněhových vloček. V rotujícím světle zachytil Mrakoplaš tu a tam zvláštní obrazy něčeho, co mohlo být budovami, nebo krajinou pozorovanou pod nezvyklým úhlem v zakřiveném zrcadle. Neviděl je však dostatečně jasně, protože světelný sloup obklopovaly nahrbené černé stíny.
Lidské vědomí je úžasná věc. Je schopné pracovat na několika úrovních současně. A ve skutečnosti, zatímco Mrakoplaš plýtval svým intelektem, sténáním a hledáním klobouku, vnitřní část jeho mozku pozorovala, shromažďovala, analyzovala a porovnávala.
Teď se pomalu vplížila do jeho malého mozku, poklepala mu na rameno, vstrčila mu do rukou zprávu a dala se na útěk.
Zpráva zněla asi takhle: Doufám, že se cítíme dobře. Poslední magické utrpení už bylo pro zmučenou matérii skutečnosti příliš mnoho. V jednom místě se protrhla. Propadl jsem do Podzemních rozměrů. A ty černé věci přede mnou, to jsou Věci… Bylo to docela hezké, že jsem se nějaký ten rok znal.
Ta Věc, která byla k Mrakoplašovi nejblíž, byla alespoň sedm metrů vysoká. Vypadala jako mrtvý kůň, kterého někdo po třech měsících vykopal a pak s ním provedl řadu transplantačních pokusů, jejichž výsledkem byl tvor vzdáleně připomínající chobotnici.
Zatím si to Mrakoplaše nevšimlo. Bylo to příliš soustředěno na světlo.
Mrakoplaš se pomalu doplazil k nehybnému tělu Peníze a opatrně do něj strčil.
"Jsi živej?" řekl. "Jestli nejsi, tak bych byl raději, kdybys mi neodpovídal."
Peníz se pomalu překulil a upřel na Mrakoplaše nechápavé oči. Po několika vteřinách řekl: "Vzpomínám si, že -"
"Víš, co? Raději si nevzpomínej."
Chlapcova ruka začala téměř nevědomky tápat po písku.
"Už tady není," naklonil se k němu tiše Mrakoplaš. Ruka se zastavila.
Mrakoplaš pomohl Penízovi zvednout se do sedu. Chlapec se lhostejně zadíval na stříbřitě lesklý písek, pak na oblohu posetou hvězdami, na vzdálené Věci a nakonec na Mrakoplaše.
"Nevím, co mám dělat."
"Na tom není nic zlého," utěšoval ho Mrakoplaš s nepřirozenou veselostí. "Já taky nikdy nevím, co mám dělat. Celý život jsem si připadal naprosto bezradný." Zaváhal. "Myslím, že se tomu říká být lidský, nebo tak nějak."
"Ale já jsem vždycky věděl, co mám dělat."
Mrakoplaš už už otvíral ústa, aby mu sdělil, že si docela pamatuje, co všechno Peníz dělal, ale nakonec si to rozmyslel. Místo toho řekl: "Bradu vzhůru. Podívej se na to z té lepší stránky. Mohlo to dopadnout hůř."
Peníz se znovu rozhlédl kolem.
"V jakém směru?" zeptal se už mnohem normálnějším hlasem.
"Hm."
"Kde to jsme?"
"Víš, je to tak trochu jiný rozměr. Magie protrhla realitu a my propadli tím otvorem, aspoň já si to myslím."
"A ty věci?"
Chvíli pozorovali Věci.
"Myslím, že jsou to Věci. Pokoušejí se proniknout tím otvorem do našeho vesmíru," vysvětloval mu Mrakoplaš. "Není to zase tak jednoduché. Energetické úrovně, nebo něco takového. Vzpomínám si, že nám o nich dokonce přednášeli. Hmm."
Peníz přikývl a natáhl drobnou bílou ruku k Mrakoplašovi.
"Dovolíš -?" začal.
Mrakoplaš se při jeho doteku otřásl. "Dovolím co?"
"- abych se ti podíval do hlavy?"
"Auuu."
"Máš tady pěkný nepořádek. To se potom nediv, že tady nemůžeš skoro nic najít."
"Ojojoj!"
"Měl by sis tady trochu poklidit."
"Oogh!"
"Ach."
Mrakoplaš cítil, jak mu chlapec ustupuje z hlavy. Peníz se zamračil.
"Nesmíme je nechat projít," nadhodil. "Vládnou strašlivými silami. Právě teď se pokoušejí silou myšlenek ten otvor zvětšit a nakonec se jim to podaří. Cekají na příležitost vedrat se do našeho vesmíru už celé…, už celé -" nakrabatil čelo, "věty?"
"Věky," opravil ho nepřítomně Mrakoplaš.
Peníz otevřel druhou ruku, kterou měl až doposud pevně zaťatou, a ukázal Mrakoplašovi malou stříbřitě šedou perlu.
"Víš, co to je?"
"Ne. Co to je?"
"Já - já si nepamatuju. Ale vím, že to musíme vrátit nazpět."
"Dobře. Tak použij Magický prazdroj. Rozmetej je na kusy a přenes nás domů."
"Ne, to nejde. Ony se magií živí To by všechno jenom zhoršilo. Tady nemohu použít magii."
"Víš to určitě?" řekl Mrakoplaš.
"Obávám se, že v tomhle bodě byla tvá pamět v naprostém pořádku."
"No jo, ale co teda budeme dělat?"
"Já nevím!"
Mrakoplaš se zamyslel a potom si s výrazem člověka, který došel ke konečnému závěru, stáhl zbývající ponožku.
"Tady člověk půlku cihly nenajde," prohlásil jen tak všeobecně. "Bude muset stačit písek."
"Ty na ně chceš zaútočit ponožkou s pískem?"
"Ne. Já se před nimi dám na útěk. Tu ponožku mám pro případ, že by se některá z nich rozhodla nás pronásledovat."

Do Al Kali, ze kterého, stejné jako z Magické věže, zbyly z větší části jen ruiny, se začali vracet lidé. Několik nejodvážnějších obrátilo svou pozornost k zříceninám, a to na základě předpokladu, že tam přežil někdo, kdo by mohl být zachráněn nebo oloupen nebo obojí.
Mezi zříceninami jste mohli mimo jiné vyslechnout i takovýhle rozhovor:
"Tam vespod se něco hýbá!"
"Kde vespod? Pod tímhle? U obou brad Imtalových, ty musíš mít vlčí mlhu! Vždyť to váží alespoň tunu!"
"Sem, bratři!"
Pak se ozvaly zvuky, jaké vydává skupina mužů, která se pokouší zvednout něco těžkého, a pak:
"Je to truhla!"
"Co kdyby to tak byl poklad!"
"Hele, u sedmi měsíců Nasreemu, rostou tomu nožičky!"
"U pěti -"
"Kam to jde? No, kam to jde?!"
"Víš co, vykašli se na to, to není důležité. Ale teď si jednou provždy musíme srovnat jednu věc. Podle legendy to bylo pět měsíců-"
V Klači neberou svou mytologii na lehkou váhu. Je to jen skutečný život, kterému tam nikdo nevěří.

Jezdci tu změnu ucítili, když začali pomalu sestupovat těžkými sněhovými mračny na středové straně rozlehlé Stoské pláně. Ve vzduchu se vznášel ostrý pach.
"Cítíte to?" řekl Nijel. "Přesně to si pamatuju z doby, kdy jsem byl malý kluk. Vždycky ten první den, kdy napadne sníh, vy se ráno vzbudíte, ležíte v posteli a ono je to cítit ve vzduchu. Můžete to skoro ochutnat, tak vstanete -"
Mraky se před nimi náhle rozdělily. Pláň pod nimi od obzoru k obzoru vyplňovala stáda ledových tvorů.
Táhla se na celé kilometry na všechny strany a dunění jejich nohou rozechvívalo vzduch.
V jejich čele se plazili rozlehlí ledovcoví býci, kteří se dorozumívali dunivě skřípavým řevem, pohybovali se jako gigantické radlice a na svém neúnavném postupu zvedali do vzduchu obrovské kusy země. Za nimi se mačkala masa ledovcových krav a telat, která dokončovala zkázu země už tak zdupané býky až na podloží.
Tyhle útvary připomínaly známé pozemské ledovce asi jako lev dřímající za mříží v zoologické zahradě připomíná rozzuřeného lva v jeho domácím prostředí, který se k vám řítí s tlamou dokořán.
"- a jdete - jdete k oknu a -" Nijelova ústa, kterým přestal mozek dodávat další impulzy, se zastavila.
Celou pláň, kam oko dohlédlo, pokrývala masa pohybujícího se ledu. Ledová armáda se drala kupředu a nad ní se zvedal mrak studené vodní páry. Zem se třásla a přihlížejícím bylo okamžitě jasné, že k zastavení něčeho takového bude zapotřebí o něco víc než pár kbelíků soli, písku a nějaká ta lopatka.
"Tak do toho," pobídla Nijela Conina, "vysvětluj. Myslím, že bude lepší, když budeš křičet."
Nijel vrhal na stádo nejisté pohledy.
"Podívejte se, já mám dojem, že tam vidím nějaké postavy," upozornil je Creosot. "Vidíte, tam na těch prvních ledovcích."
Nijel upřel oči naznačeným směrem. A opravdu, na hřbetech prvních ledovců se pohybovaly postavy. Byly lidské, nebo alespoň humanoidní, přesněji řečeno, vzdáleně připomínaly lidi. Nezdálo se mu, že by byly nějak zvlášť velké.
Jak se brzo ukázalo, bylo to tím, že ledovce byly větší, než se zdálo, a Nijel nebyl v odhadu a perspektivě právě nejlepší. Ve chvíli, kdy koně proletěli nad vedoucím ledovcem, starým býkem plným puklin a zjizveným morénami, bylo hned jasné, že hlavní důvod, proč se Ledovým obrům říká Ledoví obři, je prostě ten, že jsou, jednoduše řečeno, skutečně obrovští.
Druhý důvod byl ten, že byli z ledu.
Na vrcholu prvního ledovce se krčila postava velikosti několikapatrového domu a pobízela svého oře pomocí ostrého hrotu připevněného na dlouhém bidle. Stvoření bylo hranaté, spíš jako vybroušené do mnoha ploch a plošek, ve světle se modře a zeleně lesklo. Ve sněhové hřívě mělo stříbrný pásek a malé, hluboko zasazené oči se podobaly kouskům uhle.*
Pak první ledovce narazily na stěnu pralesa a ozval se drtivý praskot. Ze zeleného moře se vznesla hejna poplašených ptáků. Kolem Nijela, který srovnal krok svého koně s vedoucím ledovcem, se snesl déšť sněhu a dřevěných úlomků.
Nijel si odkašlal.
"Ehm," začal diplomaticky, "mohl byste na slovíčko?"
Před hučící rozbouřenou vlnou země, sněhu a zpřelámaných stromů pádilo stádo vyplašených sobů a ničivý příboj se jim hnal sotva několik metrů za zadními kopyty.
Nijel to zkusil znovu.
"Hej, vy tam!" zakřičel.
Obr k němu otočil hlavu.
"Co chtít?" řekl. "Jít pryč, teplá osoba!" 
"Nezlobte se, ale je tohle všechno opravdu nutné?"
Obr na něj zíral jakoby zmrzlý úžasem. Pak pomalu otočil hlavu stranou a podíval se na zbytek stáda, které se, jak se zdálo, táhlo až někam na Okraj. Pak se pohledem vrátil nazpět k Nijelovi.
"Áno," řekl. "Proč my to všechno jinak děláš?"
"Jenže je tady spousta lidí, kteří by byli raději, kdybyste to nedělali," oznámil mu Nijel zoufale. Před postupujícím ledovcem se objevila mohutná kamenná věž, krátce se zakývala a zmizela v oblaku prachu.
"A taky děti a různá malá chlupatá zvířátka."
"Oni musí strádat pro zájem pokrok. Nadešly hodiny, abychom my znovu nadobudeš svět," zaduněl obr. "Celý svět, on z ledu. Přesně v soulad s nevyhnutělný historický zkůšenosť a triumf těrmodynamika."
"To chápu, ale vy to udělat nemusíte," přesvědčoval ho Nijel.
"Nů, ale my chceme!" odpověděl obr. "Bogové zmizelí a my teď svrháme okovy přežitých pověrov."
"Zmrazit celý svět tak, že z něj zbude jedna jediná hrouda ledu - to se mi právě příliš pokrokové nezdá," zavrtěl Nijel hlavou.
"Nám velmi se to líbí."
"Ano, ano," přikývl Nijel zoufale nejistým tónem člověka, který chce chápat všechny strany a je si jistý, že řešení není utopie, že je na dosah ruky, stačí, aby si všichni lidé dobré vůle sedli kolem jednoho stolu a rozumně si věci probrali jako inteligentní, myslící bytosti. "Ale je tohle ten správný čas? Je už svět na triumf ledu zralý?"
"Pro svět budět, svoloč, mnohem lepší, jesťli ano!" prohlásil obr a máchl tyčí, kterou poháněl ledovec, k Nijelovi. Zbraň sice minula koně, ale zasáhla Nijela plnou silou do prsou a vyrazila ho ze sedla, takže padl dolů na ledovec. Řítil se střemhlav po jeho mrazivém úbočí, chvíli se převaloval ve víru drti a nečistot, který ho nakonec vyvrhl na bok do úzkého údolí mezi dvěma pohyblivými ledovými stěnami.
Nešikovně se vyhrabal na nohy a bezmocně zíral do okolní mrazivé mlhy. Přímo na něj se řítil další ledovec.
Naštěstí totéž napadlo i Coninu. Její kůň vyrazil z mlhy a dívka se naklonila v sedle, uchopila Nijela za jeho kožený postroj barbara a přehodila si ho před sebe na koně.
Kůň začal rychle stoupat a Nijel zasípal: "Ten bastard je studený jako psí čumák. Jednu chvíli jsem si myslel, že to půjde, ale s některými lidmi prostě vůbec není řeč."
Stádo dorazilo k dalšímu kopci, kus z něj ohoblovalo, zbytek přelezlo, a to už se před ním otevřela bezmocná Stoská pláň posetá městy.

Mrakoplaš se pomalu přišoural k nejbližší Věci. Jednou rukou vedl za ruku Peníze a v druhé výhružně pohupoval ponožkou s pískem.
"Takže žádná magie, co?" řekl.
"Ne," přikývl chlapec.
"Ať se stane, co se stane, nesmíš použít magii?"
"Tak je to. Tady ne. Věci tady nemají mnoho síly, dokud ovšem nepoužiješ magie. Ale kdyby se jim podařilo prorazit, potom…"
Hlas se mu vytratil.
"To by bylo dost hrozné," přikývl Mrakoplaš.
"Strašlivé," potvrdil Peníz.
Mrakoplaš si povzdechl. Přál si, aby měl svůj klobouk. Bude se bez něj muset bohužel obejít.
"Dobrá. Až křiknu, rozeběhneš se ke světlu. Rozumíš? Žádné ohlížení a tak. Ať se děje, co se děje."
"Ať se děje, co se děje?" zeptal se Peníz nejistě.
"Ať se děje, co se děje." Mrakoplaš se na něj povzbudivě usmál. "Zvláště ať uslyšíš, co uslyšíš."
Na zlomek vteřiny se poněkud obveselil, když uviděl, jak se Penízovy rty tiše stáhly do vyděšeného "O".
"A pak, až se dostaneš na druhou stranu -"
"Co mám dělat?"
Mrakoplaš zaváhal. "Nevím," přiznal nakonec. "Co bude nutné. Tolik magie, kolik bude potřeba. Cokoliv. Zastav je. A…, hm…"
"Ano?"
"Kdyby to…, víš…, jestli to někdo přežije, víš, a všechno dobře dopadne, rozumíš, byl bych rád, kdybys lidem řekl, že jsem tak nějak zůstal tady. Možná že to třeba někdo někam napíše. Ne že bych chtěl třeba sochu, to ne!" dodal hbitě.
Po nějaké chvíli si odkašlal. "Myslím, že by ses měl vysmrkat."
Peníz k tomu účelu použil kraj svého roucha a pak posmutněle potřásl Mrakoplašovi rukou.
"Kdybys někdy…" začal, "víš, chtěl bych ti říct…, ty jsi první, kdo…, bylo to skvělé…, víš, já vlastně nikdy…" Hlas se mu vytratil. Nakonec řekl: "Chtěl jsem jenom, abys to věděl."
"Já tím chtěl říct ještě něco jiného," pustil Mrakoplaš Penízovu ruku. Chvilku vypadal nepřítomně a pak pokračoval. "Jo, už vím. Je opravdu důležité, aby sis pamatoval, kdo skutečně jsi. Není dobré spoléhat na to, že za tebe budou myslet jiní lidé nebo předměty. Oni to většinou pochopí jinak než ty a dopadne to špatně."
"Zkusím si to pamatovat," přikývl chlapec.
"Je to opravdu velice důležité," opakoval Mrakoplaš, teď už spíš pro sebe. "A teď si myslím, že by ses měl pustit do běhu."
Mrakoplaš se připlížil k Věci ještě blíž. Konkrétně tahle měla kuřecí nohy, ale zbytek jejího těla se milosrdně skrýval v něčem, co vypadalo jako složená netopýří křídla.
Nadešel čas na poslední slova pomyslel si Mrakoplaš. To, co teď řekne, bude jednou pravděpodobně velice důležité. Možná že to budou slova, o kterých se bude mluvit, která se budou předávat z generace na generaci a tesat do žulových desek.
To znamená žádné kudrlinky.
"Jediné, co bych si opravdu přál, je, abych tady nebyl," zamumlal nakonec.
Potěžkal ponožku, jednou, dvakrát s ní zatočil nad hlavou a udeřil Věc do místa, které odhadl na její koleno.
Věc ostře zabzučela, bleskově se otočila a současně s vrzáním rozevřela křídla. Pak nepříliš cílevědomě zaútočila supí hlavou na Mrakoplaše a dostala při tom do temene další dobře mířenou ránu ponožkou.
Věc se zapotácela nazpět a Mrakoplaš se zoufale ohlédl. Zjistil, že Peníz stojí na místě, kde ho opustil. Ke své hrůze viděl, že chlapec vykročil směrem k němu a ruce se mu instinktivně zvedají v gestu, kterým se chystal zaútočit na Věc magickými prostředky, jež by ovšem tady znamenaly zkázu jich obou.
"Uteč, ty blbečku!" zaječel, když viděl, že se Věc chystá k protiútoku. Odněkud z nicoty se mu na rtech zhmotnila slova: "Víš, co se dělá s neposlušnými chlapci?"
Peníz zbledl, obrátil se a rozběhl se ke světelnému sloupu. Pohyboval se, jako by běžel sirupem, zápasil se strmou křivkou entropie. Pokřivený obraz světa obrácený naruby se vznášel několik kroků od něj, pak už ho od něj dělily jen centimetry, slabá zvlněná blanka…
Kolem kotníku se mu sevřelo chapadlo a Peníz padl kupředu.
V pádu rozhodil ruce a jedna z nich se zabořila do sněhu. Okamžitě ji však uchopilo něco jiného, něco, co se podobalo teplé kožené rukavici, ale pod hebkým dotekem se ukrýval stisk a síla kalené oceli. Cítil, jak ho teplá ruka táhne neodolatelnou silou vzhůru a spolu s ním i stvoření, které mu viselo na kotníku.
Mihlo se kolem něj něco temného a zrnitého a najednou klouzal po kulatých dlažebních kamenech pokrytých ledem.
Knihovník pustil chlapcovu ruku a postavil se nad Penízem s kusem těžkého dubového trámu v rukou. Lidoop chvilku zíral do podivné temnoty, pak se rameno, loket a zápěstí jeho pravé paže pozvedly v pravé ódě na aplikovanou mechaniku páky a úderem, nevyhnutelným jako vznik a vývoj lidstva, švihly dubovým trámem.
Ozval se čvachtavý zvuk, ublížené zaskřehotání a pálivý stisk na Penízově noze povolil.
Temný sloup se zachvěl. Začaly se z něj ozývat výkřiky a tupé nárazy zkreslené vzdáleností.
Peníz se pracně zvedl na nohy a rozběhl se nazpět do temnoty, ale tentokrát mu silná knihovníkova paže zablokovala cestu.
"Nemůžeme ho tam přece jen tak nechat!"
Lidoop pokrčil rameny.
Z temnoty se ozvalo další zapraskání a pak na okamžik zavládlo téměř naprosté ticho.
Jak jsme řekli, bylo téměř kompletní. Knihovník i Peníz měli dojem, že zachytili zvuk rychle pádících nohou, který se ztrácel v dálce.
Ve svém vlastním světě náhle zaslechli ozvěnu podobných spěšných kroků. Lidoop se podíval přes rameno a rychle odstrčil Peníze stranou. Kolem pekelnou rychlostí prosupělo něco hranatého, otlučeného a dusajícího stovkami malých nožiček, co proběhlo napříč zpustošeným dvorem, a aniž v nejmenším zpomalilo, vrhlo se skokem do mizející temnoty. Černý pilíř naposled zapulzoval a zmizel.
Peníz se vytrhl z knihovníkova sevření a rozběhl se ke kruhu, který rychle bělel. Když doběhl na místo, nohy se mu zabořily do jemného zlatého písku.
"On tam zůstal!" vykřikl zoufale.
"Oook," prohlásil knihovník filozoficky.
"Myslel jsem si, že se přece jen nějak dostane ven. Víš, jak to bývá, v posledním okamžiku."
"Oook?"
Peníz se sehnul a zblízka si prohlížel kameny dláždění, jako by pouhým soustředěním mohl změnit to, co vidí. "Je mrtvý?"
"Oook," shrnul svá pozorování knihovník jediným pohledem. Považoval za zbytečné chlapci vysvětlovat, že Mrakoplaš se teď pohybuje v oblasti, kde dokonce i věci jako čas a prostor nejsou stabilní veličiny, a že by pravděpodobně bylo zbytečné spekulovat s jeho momentálním stavem v tomto konkrétním čase, nehledě k tomu, že Mrakoplaš naopak nemusel být vůbec v žádném čase. Nechtěl chlapci dodávat zbytečně falešnou naději tím, co si sám myslel, totiž že vzhledem ke všem uvedeným skutečnostem se Mrakoplaš klidně může zítra odněkud vynořit nebo, vzato kol a kolem, třeba už včera, a konečně, že jestli tam byla sebemenší naděje na přežití, tak že to Mrakoplaš jistě dokáže.
"Oh," řekl Peníz.
Pozoroval, jak se knihovník šourá kolem a míří k Věži umění, a zaplavil ho pocit nesmírné opuštěnosti.
"Poslyšte!"
"Oook?"
"Co bych měl dělat já?"
"Oook?"
Peníz ukázal rozmáchlým gestem na okolní trosky a ruiny.
"Víte, myslel jsem si, co kdybych tak udělal něco s tímhle vším?" řekl a hlas se mu jasně kymácel na pokraji hrůzy a paniky. "Myslíte si, že je to dobrý nápad? Víte, já můžu pomáhat lidem. Jsem si jistý, že vy byste si jistě přál být znovu člověkem, že?"
Knihovníkův věčný úsměv se o něco rozšířil a odhalil tak mohutné tesáky.
"No dobrá, tak ne," pospíšil si Peníz. "Ale je spousta jiných věcí, které bych snad mohl dělat, ne?"
Knihovník se na něj chvilku díval a pak mu oči přeletěly k chlapcově ruce. Peníz provinile zamrkal a otevřel dlaň.
Lidoop šikovně zachytil malou stříbrošedou kuličku dřív, než dopadla na zem, a podržel si ji u jednoho oka. Očichal ji, opatrně s ní zatřásl a chvilku ji poslouchal.
Pak švihl rukou a hodil kuličku tak daleko, jak to jen dokázal.
"Co -" začal Peníz, ale vzápětí dopadl do sněhu, protože knihovník ho srazil k zemi a pak si na něj ještě lehl.
Kulička překonala nejvyšší bod své dráhy a obloukem se snesla k zemi. Ozval se zvuk, jako když praskne struna harfy, krátký sbor nesrozumitelných hlasů, kolem proletěl závan horkého vzduchu a bohové Zeměplochy byli na svobodě.
Tvářili se velmi rozzlobeně.

"Teď už opravdu nemůžeme nic dělat, že?" ozval se Creosot.
"Nic," zavrtěla Conina hlavou.
"Ledoví obři zvítězí, co?" pokračoval Creosot.
"Ano," přikývla Conina.
"Ne," zavrtěl hlavou Nijel.
Třásl se zuřivostí, ale možná že to bylo zimou, a byl skoro stejně bledý jako ledovce, které duněly pod nimi.
Conina si povzdechla. "No, ale pak mi řekni, jak si to -"
"Sjeď se mnou dolů a vysaď mě na zem kus před nimi," řekl Nijel.
"Nedovedu si představit, k čemu to bude dobré."
"Já jsem se neptal na tvůj názor," odpověděl jí Nijel tiše. "Prostě to jenom udělej. Vysaď mě na zem kus před nimi, abych měl čas se připravit."
"Připravit na co?"
Nijel jí neodpověděl.
"Povídám," zesílila Conina hlas, "na co se chceš -"
"Buď zticha!"
"Není mi jasné -"
"Podívej," prohlásil tím tichým, trpělivým tónem, jehož dalším stupněm už bývá záchvat vražedného šílenství, "led pokryje celý svět, že? Všichni zahynou, ano? Kromě nás, my samozřejmě nějakou chvíli přežijeme, dokud ty koně nebudou potřebovat svůj…, svůj oves nebo záchod nebo co. To nám moc nepomůže, snad jen že tuhle Creosot by měl chvilku navíc, aby napsal nějaký skvělý sonet o tom, jak přišel náhle mráz a led a zhltly lidstvo hned, nebo tak nějak. Za těch okolností bych všem rád oznámil, že se nedám nikým zrazovat od svých úmyslů, je to absolutně jasné!"
Zalapal po dechu a třásl se jako struna.
Conina zaváhala. Ústa se jí několikrát otevřela a pak zase zavřela, pokaždé, když chtěla něco namítnout, a pak si to rozmyslela.
Našli malou mýtinu v borovém lese, nějaké dva kilometry před ledovým stádem. Dunění ledovců samozřejmě doléhalo až sem, nad vrcholky stromů byl vidět závoj ledové páry a země se třásla jako blána na bubnu.
Nijel přešel do středu mýtiny a několikrát cvičně máchl mečem. Jeho dva druhové ho zamyšleně pozorovali.
"Jestli vám to nevadí," zašeptal Creosot Conině, "tak já bych jel. Právě ve chvílích, jako je tahle, ztrácí střízlivost veškerý svůj, byť i tak poněkud pochybný, půvab. Jsem si naprosto jistý, že konec světa bude vypadat mnohem lépe dnem sklenice, když dovolíte. Věříte v ráj, ó, kvítku s tvářemi broskvovými?"
"Ne, ne v takový, o jakém se mluví."
"Oh," zavrtěl hlavou Creosot. "No, v tom případě se tedy už asi neuvidíme." Povzdechl si. "Jaká škoda. A to všechno jen kvůli nějakému rektu. Hm. Samozřejmě, kdyby se náhodou, nějakou nepředvídanou náhodou, stalo, že by -"
"Sbohem," řekla Conina.
Creosot ztrápeně přikývl, otočil koně a zakrátko zmizel nad vrcholky lesa.
Ze stromů lemujících mýtinu odpadávaly velké kusy sněhu. Vzduch se naplnil sílícím duněním ledovců, které se rychle přibližovaly.
Když poklepala Nijela po rameni, lekl se tak, že upustil meč.
"Co tady děláš?" vyštěkl na ni a začal se přehrabovat ve sněhu.
"Podívej, nechci vyzvídat," řekla Conina mírně, "ale nemohl bys mi říct, co máš vážně v úmyslu?"
Už viděla kopce sněhu a země, které ledovce tlačily před sebou a hnaly přímo k nim a jejichž ohlušující hřmění provázelo rychlé a rytmické praskání stromových kmenů. A nad vrcholky lesa, tak vysoko, že by šije mohlo oko splést s mraky na nebi, spatřila přídě ledovců.
"Nic," řekl Nijel. "Vůbec nic. Musíme se jim prostě postavit, to je všechno. Proto jsme tady."
"Ale to vůbec nic nezmění," upozornila ho.
"Co se mě týče, pak ano. Když už máme umřít, tak raději umřu takhle. Jako hrdina."
"Myslíš, že takhle vypadá hrdinská smrt?" řekla Conina.
"Ano, já si to myslím. A když jde o mé umírání, je to pro mě jediný názor, který platí."
"Oh."
Na mýtinu vyběhl párek jelenů, ve slepé hrůze si obou lidí ani nevšiml a vzápětí zmizel na opačné straně mýtiny.
"Nemusíš tady zůstat," řekl Nijel. "Ale já jako rektus musím vykonat poslední rektovní čin, víš?"
Conina upřela oči na hřbety vlastních rukou.
"Myslím si, že bych asi měla," řekla nakonec a dodala, "víš, myslela jsem si, že kdybychom měli možnost se navzájem trochu líp poznat, tak -"
"Pán a paní Třasořitkovi, to sis myslela?" prohlásil přímo.
Oči se jí rozšířily. "No -" začala.
"A kým z nich bys chtěla být?" řekl.
První ledovec prorazil na mýtinu v bublající příďové vlně a jeho vrcholek se ztrácel v mracích vlastní výroby.
Přesně v tomtéž okamžiku se stromy na protilehlé straně mýtiny ohnuly téměř k zemi, protože je zasáhla vlna teplého vichru vanoucího od Okraje. Vichr byl plný hlasů - nedůtklivých, hašteřivých hlasů - a zařízl se do mrazivých mračen jako rozžhavené železo do vody.
Conina s Nijelem se vrhli na zem do sněhu, který se pod nimi rychle měnil ve vlažnou břečku. Nad hlavami se jim rozpoutalo něco jako bouře plná výkřiků a něčeho, co jim v první chvíli připadalo jako nesrozumitelný jekot a řev. Když si to později probírali, došli k názoru, že to byla spíš zdůrazňovaná a velmi rozhořčená argumentace. Trvalo to velmi dlouho a pak se to pomalu začalo vzdalovat směrem ke Středu.
Po přednici Nijelovy vesty proudila teplá voda. Opatrně se zvedl a pak strčil do Coniny.
Spolu se přebrodili bahnem a naplaveninou k úbočí násypu a přes balvany a polámané stromy se pracně vyšplhali nahoru. Tam se zastavili a rozhlédli po okolí.
Ledovce prchaly na střed, pronásledovány temnými mračny, ze kterých se na ně snášel déšť blesků. Krajina za nimi byla pokryta sítí jezer, jezírek a louží.
"To jsme udělali my?" řekla Conina.
"Bylo by krásné, kdybychom si to mohli myslet, že?" usmál se Nijel.
"Ano, ale -" začala.
"Ne, asi ne. Kdoví? Pojď, najdeme si koně."

"Krakatoa," řekl Válka, "nebo něco takového. Určitě."
Vypotáceli se z hostince a usadili se v záři odpoledního slunce na lavičce před domem. Válka si dokonce odepjal část svého brnění.
"Já ti nevím," řekl Hlad. "Myslím, že to bylo něco jiného."
Mor zavřel ulepené oči a opřel se zády o prohřáté kameny.
"Já mám dojem," řekl, "že to mělo něco společného s koncem světa."
Válka se zamyšleně poškrábal ve strništi na bradě a pak škytl.
"Co? Celého světa?"
"Řekl bych, že jo."
Válka o tom chvíli přemýšlel. "Dobrá, my máme alibi. Do toho nás nikdo nenamočí."

Do Ankh-Morporku se vraceli lidé. Už to nebylo město prázdných mramorových náměstí, už bylo zase samo sebou. Prostíralo se jako velká a pestrobarevná louže zvratků před celonočním rychlým občerstvením dějin.
Univerzita byla opravena, i když se někdy tvrdí, že se opravila sama, nebo možná, že vlastně jakýmsi tajemným způsobem nebyla vůbec poškozena. Každý úpon břečťanu, každý popraskaný kámen, všechno bylo na svém místě. Supermág sice nabídl, že všechno uvede do stejného stavu, v jakém to bylo v okamžiku dokončení stavby, nové, čisté, neposkvrněné, ale v tomto bodu byl knihovník naprosto nesmlouvavý. Trval na tom, že všechno musí být jako zbrusu staré.
S úsvitem se začali do budovy trousit mágové, po jednom i ve dvojicích, plížili se do svých starých místností a jeden druhému se vyhýbali pohledem. Většina z nich si snažila ve vzpomínkách občas vyvolat nedalekou minulost, kdy žili pod vlivem Magického prazdroje, ale ta jim teď připadala neskutečná jako sen, ze kterého se probudili.
Conina s Nijelem dorazili na Univerzitu právě na snídani a z vděčnosti našli stáj pro Válkova koně.* Byla to Conina, kdo trval na tom, že hned musí zajít na Univerzitu a podívat se po Mrakoplašovi, a ona také první zahlédla knihy.
Vylétaly z Věže umění, zakroužily nad budovami Univerzity a ladnými křivkami se snášely ke dveřím reinkarnované knihovny. Jeden nebo dva nejodpudivější grimoáry honily špačky nebo se, podobné sokolům, vznášely nad nádvořím.
Knihovník se opíral o zárubeň a smířlivým okem přihlížel hrátkám svých podřízených. Na přicházející Coninu několikrát zahýbal obočím, což byl jeden z nejvřelejších výrazů na přivítanou, jakého byl schopen.
"Je tady Mrakoplaš?" zeptala se.
"Oook."
"Promiňte?"
Lidoop neodpověděl, vzal je oba za ruce a podobný pytli mezi dvěmi kůly je vedl napříč nádvořím ke věži.
Uvnitř hořelo několik zapálených svíc a v jejich záři uviděli Peníze sedícího na židli. Knihovník, podobný starému rentiérovi z ještě starší rodiny, jim mírnou úklonou doporučil jeho společnost a poodešel.
Peníz jim kývl na pozdrav. "Vždycky pozná, když mu lidé nerozumějí," řekl. "Není to úžasné?"
"Kdo jsi?" zeptala se Conina.
"Peníz."
"Ty tady studuješ?"
"Studuju tady a myslím, že se toho musím ještě hodně naučit."
Nijel obcházel kolem stěn a občas do některého místa strčil. Musel přece existovat nějaký rozumný důvod, proč se nezřítily, ale pokud tomu tak bylo, nenašel by se ten důvod v žádném případě v království stavebního inženýrství.
"Hledáte Mrakoplaše?" řekl Peníz.
Conina se zamračila. "Jak jsi to uhodl?"
"Řekl mi, že ho určitě někdo přijde hledat."
Conina se uvolnila. "Promiň," omlouvala se, "máme za sebou dost náročný čas. Myslím si, že to byla nějaká magie, nebo co. Je v pořádku, doufám? Poslyš, nevíš, co se tady vlastně dělo? Bojoval se supermágem?"
"Ano, bojoval. A vyhrál. Bylo to velice…, zajímavé. Byl jsem u toho. Ale pak musel odejít," odpověděl jim Peníz, jako kdyby odříkával naučený text.
"Cože? A to je všechno?"
"Ano."
"Tomu nevěřím," prohlásila Conina. Kolena se jí sama pokrčila do střehu a kotníky na zaťatých rukou jí zbělely.
"Je to pravda," řekl Peníz. "Každé slovo z toho, co jsem řekl, je pravdivé. Musí být."
"Já bych chtěla vědět -" začala Conina, ale Peníz vstal, natáhl ruku a řekl: "Mlč."
Ztuhla. Nijel znehybněl uprostřed pohybu.
"Teď odejdete," řekl Peníz příjemným, vyrovnaným hlasem, "a už se na nic nebudete ptát. Budete naprosto spokojení. Budete znát odpovědi na všechny své otázky. Budete žít šťastně až do smrti. Zapomenete, že jste kdy slyšeli tahle slova. A teď běžte."
Pomalu a jako loutky se otočili a vykročili ke dveřím. Knihovník jim otevřel dveře, nasměroval je ven a pak za nimi zavřel.
Potom otočil hlavu a zadíval se na Peníze, který se zhroutil ve své židli.
"Dobře, dobře!" zvolal chlapec, "ale to byla jen taková malá magie! Musel jsem to udělat. Sám jsi říkal, že lidé musí zapomenout."
"Oook?"
"Já si nemůžu pomoct! Je tak jednoduché něco změnit!" Sevřel si hlavu rukama. "Musím něco vymyslet! Nemůžu tady zůstat, všechno, na co sáhnu, je špatné, je to, jako kdybych se pokoušel spát na hromadě vajec. Prosím tě, řekni mi, co mám dělat!"
Knihovník se několikrát otočil na zadku kolem dokola, což byl jasný důkaz jeho hlubokého soustředění.
Co nakonec přesně řekl, nebylo zaznamenáno, ale Peníz se usmál, přikývl a potřásl knihovníkovi rukou. Pak rozpažil ruce, zvedl je nad hlavu a vstoupil do jiného světa. Ten svět měl uprostřed jezero, na obzoru se rýsovaly tmavomodré hory a ze stínů stromů ho s mírným podezřením pozorovalo několik bažantů. To patřilo k magii, kterou se nakonec naučili všichni supermágové.
Supermágové se totiž nikdy nestanou součástí světa. Vždycky se do něj jen tak na chvíli oblečou.
Chlapec se uprostřed palouku ohlédl a zamával knihovníkovi. Lidoop na něj povzbudivě zakýval.
Pak se koule cizího světa propadla sama do sebe a poslední supermág zmizel z tohoto světa do světa vlastního.

I když to vlastně s naším příběhem nemá mnoho společného, rádi bychom uvedli skutečnost, že o nějakých osm set kilometrů dál opatrně procházelo mezi stromy malé hejno, v tomto případě spíše stádo, ptáků. Hlavy měli jako plameňák, těla jako krocan a nohy jako zápasník sumo. Pohybovali se trhavým kývavým krokem, jako kdyby měli hlavy s nohama spojené gumovým lankem. Patřili k druhu velmi výjimečnému i v pestrém rámci zeměplošské fauny, a to především proto, že jejich nejúčinnějším a prakticky jediným způsobem obrany bylo rozesmát svým zjevem každého nepřítele tak, aby oni sami dokázali uprchnout dřív, než se vzpamatuje.
Možná že by to Mrakoplaše alespoň částečně uspokojilo, kdyby zjistil, že se tento pták v řeči místních domorodců jmenuje rektus.

Kšeft u Zašitého bubnu se moc nehýbal. Strážný trol, přikovaný na řetěze u vchodu, se odsunul do stínu a s nepřítomným pohledem si někoho vybíral ze zubů.
Creosot si sám pro sebe tiše pozpěvoval. Objevil pivo, a ke všemu ještě za ně nemusel platit, protože mince pochlebování - tak zřídka používané v doupatech Ankh-Morporku - měly až neuvěřitelný účinek na dceru hospodského. Bylo to velké, neustále vesele naladěné děvče barvy, a aniž bychom to chtěli jakkoliv zdůrazňovat, i tvaru špatně vykynutého a ještě neupečeného bochníku chleba. Byla naprosto unesena. Ještě nikdy se nikdo o jejích ňadrech nevyjádřil jako o "melounech zdobených diamanty".
"Je to přesně tak," potvrdil Serifa sklouzl ze své lavice, "o tom nemůže být pochyb." Když to nebudou ty velké žluté, tak určitě ty menší zelené, ty s výrazným žilkováním, pomyslel si mravně.
"A co jste to říkal o mých vlasech a tak?" nadhodila laškovně, zatlačila ho nazpět na lavici a dolila mu korbel.
"Oh, to." Serifovo obočí s stáhlo ke kořeni nosu. "Jsou jako kozlíci stád, co se pasou na úbočí hory…, té hory - jakseksakrujmenuje - a o tom není pochyb. A co se týče tvých uší," dodal rychle, "ani jedna z těch růžových mušliček, které zdobí mořem líbané pláže -"
"Ale jak přesně, jako stádo kozlíků?" dorážela.
Serif zaváhal. Tohle vždycky považoval za jeden ze svých nejzdařilejších výtvorů. Teď se poprvé ocitl tváří v tvář proslulé ankh-morporské literární indolenci. Kupodivu, udělalo to na něj velmi silný dojem.
"Zajímalo by mě, jestli tvarem, délkou nebo zápachem," pokračovala.
"Myslím," prohlásil vážně Serif, "že když o tom tak přemýšlím, chtěl jsem tím vlastně říct, že naopak právě vůbec jako stádo těch chcípáků nevypadají."
"Cože?" Dívka přitáhla džbán s pivem k sobě.
"A řekl bych, že bych si dal ještě trochu toho pití," prohlásil naprosto nevychovaně, "a potom…, a taky…, chtěl jsem se taky zeptat, totiž, jestli náhodou nejste -" Podíval se po očku na dívku a pak se konečně odhodlal. "Nejste náhodou také dobrá vypravěčka?"
"Cože?"
Olízl si rty, které mu náhle vyprahly. "Víte, chtěl jsem se zeptat, jestli neznáte nějaké pohádky?" zakrákoral.
"Ach tak. Ano, znám, spoustu."
"Spoustu?" zašeptal nevěřícně Creosot. Většina z jeho konkubín znala jednu nebo dvě z těch nejznámějších a všechny společně by jich daly dohromady sotva tucet.
"Stovky. Chtěl byste si nějakou poslechnout hned?"
"Cože? Teď?"
"Pokud chcete? Sám vidíte, že tady není žádný provoz."
Možná že jsem přece jen zemřel, pomyslel si Creosot. A tohle je asi ráj. Vzal ji za ruku. "Víš, už jsou to celé roky od chvíle, kdy jsem naposled slyšel opravdu dobré vyprávění. Ale byl bych nerad, abyste dělala něco, co sama nechcete."
Uklidňujícím gestem ho popleskala po ruce. Jaký milý starý pán, pomyslela si. Když ho srovnám s většinou těch, co sem chodí…
"Tak třeba tu, kterou jsem slýchávala od své babičky. Tu znám snad i pozpátku," usmála se.
Creosot usrkl piva a pozoroval stěnu před sebou. Cítil se jako ve vlahém obláčku. Stovky, opakoval si v duchu. A některé z nich zná i pozpátku!
Dívka si odkašlala a zpěvným hlasem, při jehož prvních slovech se Creosotovi zrychlil tep, začala: "Byl jednou jeden muž a ten mel osm synů -"

* * *

Patricij seděl u okna a psal. Jeho hlava, co se týče posledního jednoho nebo dvou týdnů, byla jako by plná prachového peří a to se mu vůbec nelíbilo.
Služebník zapálil lampu, aby rozptýlil houstnoucí šero, a první časné můry se pustily do svého věčného a nebezpečného tance kolem světla. Patricij je pozorně sledoval. Z jakéhosi důvodu, který nebyl s to pochopit, se cítil velmi nejistý v přítomnosti skla, ale to zdaleka nebylo to, co ho při pozorování poletujícího hmyzu tak znepokojovalo.
Děsilo ho, že musel ze všech sil přemáhat neodolatelnou touhu chytat můry jazykem.
Hafal ležel pánovi u nohou a občas si ze sna spokojeně štěknul.

Všude ve městě se postupně rozsvěcovala světla, ale několik posledních pramínků sluneční záře svítilo na cestu skupinkám chrličů, které si navzájem pomáhaly v dlouhém výstupu nahoru pod střechy.
Knihovník je pozoroval z otevřených dveří a s filozofickou bohorovností se škrábal. Pak se obrátil, vešel dovnitř a noc zavřel venku.
V knihovně bylo teplo. V knihovně bylo stále teplo, protože přebytek magie, který měl na svědomí světélkování, současně mírně přihříval vzduch.
Knihovník se spokojeně rozhlédl po svém království a naposled obešel regály s podřimujícími svazky. Pak si odtáhl pokrývku do útulného soukromí pod svým stolem, dal si poslední banán na dobrou noc a klidně usnul.
Ticho pomalu obsadilo celou knihovnu. Nehlučně zaplavilo i zbytky olámaného, špinavého a přižehnutého klobouku, který knihovník nedlouho předtím téměř obřadně uložil do výklenku ve zdi. Není důležité, jak daleko se mág zaběhne, pro svůj klobouk se vždycky vrátí.
Ticho naplnilo Univerzitu stejně, jako voda plní jámu. Noc se rozlila po Zeměploše, podobná řídkým švestkovým povidlům nebo snad borůvkové marmeládě.
Ale bude ráno. Vždycky bude další nové ráno. 
NOVÉ ZÁKONY PROFESORA PARKINSONA
PŘELOŽILA ZORA WOLFOVÁ

Parkinson‘s Law or The Pursuit of Progress:
© 1957, by C. Northcote Parkinson
The Law and the Profits:
© 1960 by C. Northcote Parkinson
In-Laws and Outlaws:
© 1959,1960,1961, 1962 by Roturman S. A.
Mrs. Parkinson‘s Law:
© C. Northcote Parkinson, 1968
Translation
© Zora Wolfová, 1984
Illustration
© Vladimír Jiránek, 1984

PARKINSONŮV PRVNÍ ZÁKON ANEB
NARŮSTAJÍCÍ PYRAMIDA

  Práce přibývá úměrně s tím, kolik času se na ni může vynaložit. Dost přesně to vystihuje rčení: „Nejvíc práce mívá ten, kdo na ni má celý den.“ Tak třeba takové starší dámě, která nemá žádné povinnosti, může trvat od rána do večera, než odešle neteři lístek do lázní. Hodinu jí zabere, než najde vhodnou pohlednici, další hodinu pak shání brýle, půl hodiny se pídí po adrese, hodinu a čtvrt hloubá nad tím, co na ten lístek vůbec napsat, a dvacet minut se chystá, že půjde hodit pohled do schránky v sousední ulici, a rozvažuje, jestli si s sebou má vzít deštník nebo ne. Celkový úkon, který by zaneprázdněnému člověku zabral všehovšudy tři minuty, může pro druhého znamenat celý den vyčerpávajících pochyb, úzkosti a námahy.
  Připustíme-li, že práce (zejména administrativní) si klade tak různé nároky na čas, je jasné, že mezi prací, kterou je třeba udělat, a počtem zaměstnanců, jimž má být svěřena, může být souvislost jen zcela nepatrná, anebo dokonce vůbec žádná. Jestliže se někde celkem nic neudělá, neznamená to ještě, že tam lidé lenoší. Nemá-li někdo co na práci, neprojevuje se to vždycky jen zahálkou. Úkol, který je třeba splnit, nabývá na důležitosti a složitosti přímo úměrně s časem, který je na něj k dispozici. Tato skutečnost je dnes už obecně uznávána, mnohem méně však byly prozkoumány její širší souvislosti, zejména v oblasti veřejné správy. Politikové a daňoví poplatníci se domnívají (i když čas od času o tom zapochybují), že státních úředníků přibývá zřejmě tolik proto, že je třeba udělat mnohem víc práce. Cynikové, kteří začali tuto víru zpochybňovat, dospěli k názoru, že jestliže úředníků tolik přibylo, nemají zřejmě někteří z nich co na práci anebo že by všichni mohli pracovat mnohem kratší dobu. V této věci však není důvěřivost ani pochybovačnost na místě. Skutečnost je taková, že počet úředníků s množstvím práce naprosto nesouvisí. Vzrůst počtu zaměstnanců se řídí Parkinsonovým zákonem a úředníků by bylo celkem stejně, kdyby práce značně ubylo a nebo kdyby i zanikla úplně. Význam Parkinsonova zákona spočívá v tom, že je to zákon růstu založený na rozboru činitelů, kteří tento růst ovlivňují.
  Platnost tohoto nedávno objeveného zákona je třeba opírat hlavně o statistické důkazy, o kterých se hned zmíníme. Běžného čtenáře bude však spíše zajímat výklad nejdůležitějších činitelů ovlivňujících obecnou tendenci, kterou tento zákon definuje. Pomineme-li technické detaily (jichž je až dost), můžeme hned zpočátku vysledovat dvě motivující síly. Pro účel tohoto rozboru je můžeme vyjádřit dvěma téměř samozřejmě znějícími definicemi:
1. Úředník má zájem na tom, aby rozšiřoval počet svých podřízených a ne svých soupeřů.
2. Úředníci si navzájem přidělávají práci.
Abychom pochopili činitele č. 1, musíme si představit státního úředníka A, který najednou zjišťuje, že mu práce přerůstá přes hlavu. Není podstatné, je-li skutečně přepracovaný, anebo si to jen myslí, ale měli bychom si uvědomit, že pocity (nebo představy) pana A vyplývají dost možná i z toho, že mu ubývá energie, což je normální příznak stárnutí. Na tuto skutečnou nebo pomyslnou přepracovanost existují, stručně řečeno, tři léky. A se může vzdát svého postavení, může požádat, aby si směl rozdělit práci s kolegou zvaným B, anebo si vyžádá na pomoc dva podřízené, kterým budeme říkat C a D. V dějinách není příkladu, že by A zvolil jinou alternativu než třetí. Kdyby odešel, přišel by o nárok na penzi. Kdyby připustil, aby B byl jmenován na stejné místo, které zatím zastával sám, obstaral by si jen soupeře, jenž by ho nepochybně ohrozil, až W konečně odejde do důchodu a bude se obsazovat jeho místo. Takže A si raději přibere dva mladší úředníky C a D, kteří mu budou podřízeni. Stoupne tím ve vážnosti, a když pak rozdělí práci do dvou kategorií — mezi C a D —, bude jediný, kdo se v obou oborech vyzná. V této chvíli je důležité si uvědomit, že C a D k sobě neodlučně patří. Nepřicházelo by například v úvahu, aby byl jmenován jenom C. Proč? Protože kdyby C nastoupil sám, rozdělil by si práci s A a získal by tak téměř rovnocenné postavení, jaké bylo zprvu odepřeno B, postavení tím důležitější, kdyby C byl jediným možným nástupcem A. Podřízení musí být proto dva, anebo by jich mělo být raději ještě víc, aby pak každého z nich držel na uzdě strach, že povýšen bude ten druhý. Když si po nějakém čase začne C stěžovat, že má moc práce (což nepochybně mít bude), A se dohodne s C a doporučí, aby na pomoc C byli přijati dva další úředníci. Chce-li však zamezit vnitřním rozporům, musí se postarat, aby dva další úředníci byli přijati i na pomoc D, který má stejné postavení jako C. Nastupují tedy E, F, G a H a teď už může A téměř s jistotou očekávat povýšení.
  Práci, kterou dřív zastal jeden, vykonává teď sedm úředníků. A tu začíná působit činitel 2. Neboť těch sedm lidí si navzájem přidělá tolik práce, že jsou všichni od rána do večera úplně uhonění a na A se hrne mnohem víc úkolů než kdy předtím. Došlý spis jim často projde všem rukama. E se rozhodne, že záležitost spadá do kompetence F, ten předloží koncept odpovědi G, ten ji zásadně proškrtá a pak se obrátí o radu na D, který zas požádá G, aby věc vyřídil. G však právě odchází na dovolenou, a tak předá spis H, a ten zkoncipuje stručný zápis, který podepíše D a postoupí C. Ten pak v souhlase s tímto vyjádřením koncept přepracuje a předloží nové znění A. Co udělá v té chvíli A? Nikdo by mu nemohl zazlívat, kdyby bez čtení spis rovnou podepsal, protože má právě plno jiných starostí. Ví už, že příštím rokem má nastoupit po W, a musí se rozhodnout, jestli by na jeho vlastní místo měl přijít C nebo D. Kromě toho musel přivolit, aby G nastoupil dovolenou, i když G na ni vlastně ještě neměl plný nárok. A si teď láme hlavu, jestli neměl na dovolenou poslat spíš H, který by ji byl potřeboval ze zdravotních důvodů. Je v poslední době nějak pobledlý, mimo jiné snad i proto, že má rodinné starosti. Pak jsou tu diety pro F po dobu jeho účasti na konferenci a žádost E, aby byl převeden na ministerstvo důchodového zabezpečení. A se doslechl, že D se zamiloval do jakési vdané písařky a G a F že spolu nemluví, — proč, nemá nikdo ani tušení. A by s chutí podepsal spis, jak jej vypracoval C, a měl by celou tu věc konečně z krku. Jenomže A je svědomitý. Naprosto ho už pohltily problémy, které si způsobili jeho kolegové navzájem a které vyrobili i jemu — už samým faktem své existence —, a nedokáže se svých povinností tak snadno zhostit. Pečlivě si proto pročte koncept, vyškrtá zbytečné mnohomluvné odstavce, které tam připsali C a H, a upraví text podle představy, kterou prosazoval hned zpočátku schopný (byť trochu hádavý) F. Opraví hrubky — ti mladí lidé už zřejmě vůbec neznají gramatiku — a nakonec sepíše stejnou odpověď, jakou by byl napsal, kdyby se jeho úředníci od O po H jaktěživ nebyli narodili. Mnohem víc lidí muselo tedy vynaložit daleko víc práce, než dospěli k stejnému výsledku. Žádný z nich nezahálel.
  Všichni dělali, co bylo v jejich silách. Přece však odchází A až pozdě večer z kanceláře a unaveně se vrací domů na předměstí.
  V houstnoucím soumraku, který označuje konec dalšího dne lopotné administrativní práce, pomalu zhasínají poslední světla
v kancelářích. A odchází mezi posledními a se shrbenými rameny
a hořkým úsměškem uvažuje, proč se za úspěch platí dlouhými
přesčasy a šedinami.
  Znalci společenských věd je už z popisu těchto jevů jasné, že úředníků víceméně přibývat musí. Zatím však nebylo řečeno ještě nic o tom, kolik času pravděpodobně uplyne ode dne, od něhož si můžeme odvodit, jak dlouho asi bude sloužit H, než sám odejde do důchodu. K této otázce bylo už nashromážděno množství statistického materiálu a z údajů potom po důkladném studiu odvozen Parkinsonův zákon. Omezený rozsah této publikace nám nedovoluje, abychom se pouštěli do podrobných rozborů, ale čtenáře jistě bude zajímat, že s průzkumem se začalo u rozpočtových odhadů britského válečného námořnictva. Válečného námořnictva proto, že působnost admirality je snadněji měřitelná než například činnost ministerstva obchodu. Jde totiž jen o množství lidí a tonáže. Uveďme si pár charakteristických čísel:
  V roce 1914 mělo britské válečné námořnictvo 146 000 důstojníků a námořníků a v jeho loděnicích pracovalo 3249 úředníků a podúředníků a 57 000 dělníků. V roce 1928 klesl počet důstojníků a námořníků na pouhých 100 000 a dělníků zbylo jen 62 439,
ale v administrativě pracovalo už 4558 lidí. Pokud jde o válečné
lodě, zůstal z nich v porovnání s rokem 1914 jen nepatrný zbytek
— asi na dvacet bitevních lodí v porovnání s dvaašedesáti ve
válečném období. Počet pracovníků admirality však vzrostl
z 2000 na 3569, a ti prý tvořili „skvělé pozemní námořnictvo“.
Tato čísla vystoupí mnohem názorněji, uvedeme-li je v tabulce:
statistika  admirality

rok
zvýšení nebo snížení počtu v procentech

1914
1928

válečné lodě v aktivní službě
62
20
-67,74
důstojníci a námořníci
146 000
100 000
-31,5
dělníci v loděnicích
57 000
62 000
+  9,54
úředníci a další administrativní síly v loděnicích
3 249
4 558
       + 40,28
úředníci admirality
2 000
3 569
+ 78,45

  Lze si snad takové zvyšování celkového počtu státních úředníků vysvětlit jinak, než že jich přibývá podle jakéhosi zákona, jímž se tento růst řídí? Někdo by mohl možná namítnout, že období, o němž mluvíme, bylo obdobím prudkého rozmachu námořní techniky. Létat na okřídlených strojích už nebylo jen výsadou výstředních jednotlivců. Vyrábělo se mnohem víc elektrických zařízení, a také mnohem dokonalejších. Na milost byly vzaty ponorky, i když s nevelkým nadšením. Na lodní projektanty se začalo pohlížet téměř jak na lidi. Čekali bychom, že v tak převratném období povedou obchodníci s námořním vybavením mnohem bohatší sortiment zboží. Neudivilo by nás proto, kdyby zaměstnávali více kresličů, projektantů, techniků a vědců. Takto zaměřených lidí, odborných zaměstnanců loděnic, však přibylo jen o 40 procent, zato příslušných úředníků o celých 80 procent. Na každého nového mistra nebo elektroinženýra v Portsmouthu tedy připadali dva další úředníci v ústřední správě. Tyto údaje by nás mohly, alespoň prozatím, zlákat k závěru, že v době, kdy užitečná složka (v tomto případě námořnictvo) je zredukována o 31,5 procent, přibývá administrativních zaměstnanců dvakrát tolik než pracovníků technických. Statisticky však bylo dokázáno, že tato procenta jsou nepodstatná. Úředníků by totiž přibývalo stejně, i kdyby nezbyl jediný námořník.
  Bylo by jistě zajímavé sledovat další vývoj, kdy počet zaměstnanců admirality, který v roce 1935 činil 8118, stoupl do roku 1954 na 33 788. Ještě pozoruhodnější studium však skýtá počet zaměstnanců ministerstva kolonií v období úpadku impéria. Statistiku admirality přece jen komplikují různé faktory (jako například námořní letectvo), takže je nesnadné srovnávat jeden rok s druhým. Způsob, jakým se rozrůstá ministerstvo kolonií, je mnohem průkaznější, protože jde o ryze správní instituci. Statistiky nám tento růst znázorňují takto:
Statistika ministerstva kolonií
rok
1935
1939
1943
1947
1954
počet zaměstnanců
372
450
817
1139
1661
  Než si ukážeme, jakou měrou přibylo zaměstnanců, musíme si uvědomit, že kompetence tohoto úřadu zdaleka nebyla za po sledních dvacet let stejná. V letech 1935 až 1939 se koloniální oblasti co do rozlohy či obyvatelstva nijak zvlášť nezměnily. Ke značným změnám došlo do roku 1943, neboť některá území obsadil nepřítel. V roce 1947 se koloniální území opět rozrostla, ale od té doby se rok od roku zmenšují, jak jednotlivé kolonie nabývají samostatnosti. Dalo by se logicky předpokládat, že tyto změny v rozloze impéria se odrazí i na velikosti jeho ústředního správního aparátu. Zběžným pohledem na statistické údaje se však můžeme přesvědčit, že celkový počet jeho zaměstnanců nezadržitelně roste. A tento růst, i když je v jisté souvislosti s růstem pozorovaným v jiných úřadech, nemá naprosto nic společného s rozlohou — ba dokonce ani se samotnou existencí — britské říše. Jak veliké je procento tohoto růstu? Nebudeme se nyní zamýšlet nad prudkým vzestupem zaměstnanců, který nastal v letech značného omezení jejich odpovědnosti za druhé světové války. Spíše je na místě povšimnout si vzrůstajícího počtu zaměstnanců v dobách mírových — činí přes 5,24 procent mezi rokem 1935 a 1939 a 6,55 procent mezi rokem 1947 a 1954. Vychází nám tudíž průměrný vzestup 5,89 ročně, což je hodnota, nápadně blízká té, kterou jsme už zjistili při zkoumání počtu zaměstnanců admirality v letech 1914 až 1928.
  Další podrobné statistické rozbory počtu zaměstnanců v jednotlivých úřadech vlastně do podobné knihy, jako je tato, ani nepatří. Lze však alespoň doufat, že dojdeme k přibližnému závěru, kolik času asi uplyne od jmenování jistého úředníka do chvíle, kdy později přijme dva či více podřízených.
  Ve všech svých zatím ukončených průzkumech, v nichž jsme se zabývali problémem rostoucího počtu zaměstnanců, jsme zjistili, že průměrný vzrůst činí 5,75 procent ročně.
  Po tomto zjištění už můžeme vyjádřit Parkinsonův zákon matematickou formou: V každém správním úřadě (s výjimkou válečného stavu) bude zaměstnanců přibývat podle rovnice:


kde k představuje počet zaměstnanců usilujících o povýšení metodou přijímání podřízených, l představuje rozdíl mezi věkem v době jmenování a věkem při odchodu do důchodu, č znamená čas (počet osobohodin) věnovaný zodpovídání interních sdělení a p počet jednotek úřadem skutečně řízených, x nám pak bude vyjadřovat počet nových zaměstnanců přijímaných každým rokem. Matematikové si jistě uvědomí, že aby zjistili percentuální přírůstek zaměstnanců, musí se vzorec násobit stem a vydělit stavem předchozího roku y, takže:

  A nepochybně se ukáže, že číslo x, které hledáme, se pohybuje mezi 5,17% a 6, 56 %, nezávisle na tom, jaké množství práce se má vykonat (pokud se vůbec nějaká práce vykonat má).
  Objev této rovnice a obecných zásad, na nichž je založena, nemá ovšem žádný širší politický dosah. Vždyť jsme se ani nepokusili zkoumat, jestli by se úřady měly rozrůstat, nebo ne. Jestliže někdo věří, že tento růst dokáže přispět k plné zaměstnanosti, těžko mu jeho názor brát. A jestliže jiní na druhé straně pochybují o stabilitě ekonomiky založené na tom, že si úředníci posílají navzájem nesčetná sdělení, mají zrovna tak právo na svůj názor. Bylo by zřejmě předčasné pokusit se v tomto stadiu o zjištění optimálního kvantitativního poměru mezi počtem úředníků a počtem osob, pro které se úřaduje. Pokud ovšem takový kvantitativní poměr existuje, měli bychom pomocí naší rovnice zjistit, jak dlouhé doby bude zapotřebí, než se v kterékoli dané společenské jednotce k tomuto optimu dospěje. Ovšem předvídání tohoto výsledku nebude mít žádný politický význam. Je nutno opětovně zdůraznit, že Parkinsonův první zákon je objev ryze vědecký, který lze na každodenní život aplikovat pouze teoreticky. Není přece pracovní náplní botanika, aby vytrhával plevel. Stačí, že nám objasní, jak rychle to býlí roste.

PARKINSONŮV DRUHÝ ZÁKON

  Výdaje narůstají úměrně s příjmem. Stejně jako první Parkinsonův zákon vychází i druhý z každodenních zkušeností, a sotva je vysloven, vyznívá zcela samozřejmě, jasně a prostě. Když někdo dostane vyšší plat, začne se obvykle dohadovat s manželkou, jak s těmi penězi, které teď budou mít navíc, naložit. Tolik a tolik se vydá na pojistky, tolik se bude spořit a tolik uloží do budoucna pro děti. Všechnu tu námahu si oba mohli ušetřit, protože jim stejně jakživ nic přebývat nebude. Zvýšený plat se klidně utratí a rodina znovu jen taktak vyjde anebo bude ještě zadluženější. Soukromé výdaje tedy nejenže stoupají úměrně s příjmem, ale nezřídka, ba téměř vždycky jej překračují.
  Méně už je známo, že co platí pro jednotlivce, platí i pro státní hospodaření. Ať už jsou státní příjmy sebevyšší, vždycky se najde řada naléhavých výdajů, které je pohltí. Mezi státem a jednotlivci je ovšem přece jen jeden podstatný rozdíl, neboť státní správa se jen zřídkakdy zamýšlí, kolik má vlastně k dispozici. Kdybychom se ve svých soukromých výdajích řídili metodami veřejného financování, vůbec bychom si nelámali hlavu tím, kolik vyděláváme, a jenom bychom si vymýšleli, co všechno chceme utratit. Rozhodli bychom se třeba, že potřebujeme další auto, pak bychom trochu přestavěli dům, pořídili si motorový člun, jachtu, letní sídlo u jezera a vyjeli si na dlouhou dovolenou na Bermudy. A přitom bychom si namlouvali, že všechny ty výdaje jsou naprosto nezbytné. Ke štěstí by nám stačilo, kdybychom dostali jen trochu slušnější plat, aby pokryl ty holé nezbytnosti, a pokud bychom byli ochotni přece jen na něčem ušetřit, pak snad jedině na daních. 
  Naproti tomu vláda, která by přizpůsobila státní financování metodám soukromým, by se nejdřív ze všeho pokusila odhadnout, jaký bude mít skutečný příjem. A když by dospěla k jisté částce, začala by teprve uvažovat, jak ji rozdělit. Vláda, která by se rozhodla pro tak novátorské pojetí, by nejspíš vyvolala převrat ve státních financích. Hlavním smyslem této kapitoly je ukázat, že k takovému převratu mělo dojít už dávno.
  Na rozdíl od příjmů soukromých osob souvisejí již historicky státní příjmy s válkou. Ve všech daňových systémech se vždycky počítalo s rezervou na dočasné výdaje v období válečného konfliktu. V dobách, kdy je naše vlast ohrožena a s ní jsou v sázce i naše zájmy, přesvědčení, hrdost, ba i sama naše existence, souhlasíme s téměř neomezenými výdaji, jen abychom si vykoupili vítězství. Válka skončí a s ní i dočasná vydání, která jsme všichni pokládali za víceméně nevyhnutelná. Teoreticky by tedy měly daně klesnout asi tak na původní úroveň. V praxi se to však stává jen málokdy. Vláda inkasuje téměř tolik co za válečných let a mírové výdaje úměrně k jejím příjmům stoupají. Působnost tohoto zákona byla dříve poněkud omezována dvěma hledisky, která dnes však už neplatí. Za prvé se kdysi věřilo, že v mírových dobách by se daně měly snižovat, aby zas mohly za války stoupnout. Leč ve století, kdy se každá válka považuje za poslední, nemá tato teorie mnoho zastánců. A za druhé jsou rozmařilosti, v nichž se prostě nedá pokračovat donekonečna. Chce-li někdo například pořádat banket za banketem a povyrážet se s tanečnicemi, nakonec přece jen narazí na jisté meze svých fyzických sil. Totéž bohužel neplatí pro úřední a odborné kruhy, které se nikterak omezovat nemíní. Řady ekonomických a kulturních poradců se občas tak rozrostou, že kdyby najednou přibylo tolik konkubín, působilo by to nudně a posléze dokonce i nesnesitelně. Přitom je ovšem nutno uznat, že po finanční i estetické stránce nesporně otřesnější, když přibude tolik úředníků.
  V zemích, jako je Británie a Spojené státy, vychází iniciativa ve veřejném financování od vládních úřadů, které každým rokem rozhodují, co budou v příštím roce potřebovat. Zkušený státní úředník přitom bere v úvahu současné výdaje a jejich budoucí rozvoj a k celkové částce připočte ještě deset procent, neboť předpokládá (ne vždycky správně), že jeho požadavek bude v některém stadiu napaden finančními orgány. Jestliže k očekávané potyčce skutečně dojde, pak bude oněch deset procent škrtnuto, až se bude navrhovat rozpočet pro ministerstvo. K tomuto rozpočtu ministr opět oněch deset procent přičte, neboť předpokládá (ne vždycky správně), že jeho návrh bude napaden ministerstvem financí. Po očekávaném střetnutí je zrevidovaný rozpočet předložen odpovědnému ministrovi, v Anglii ministru financí, který zesumarizuje požadavky všech ministerstev a pak rozhodne, jak srovnat státní příjem s vydáními. Po dohodě se svými kolegy předloží pak účet národu. Taková je celková částka, kterou vláda potřebuje, a takové daně se budou muset zaplatit.
  Jistě se však někdo zeptá, kdo za to všechno ručí? Což se účty a rozpočty nepředkládají zástupcům lidu? Není tu snad ministerstvo financí, které dohlíží na státní pokladnu? Neexistují směrnice, které by zabránily rozmařilosti a plýtvání? Všechny takové záruky samozřejmě existují. Jenomže, jak je vidět z výsledků, které známe, nejsou k ničemu. Proč nejsou k ničemu, už zdaleka tak jasné není, ale jistě to stojí za prozkoumání, jednak proto, že důvody jsou pozoruhodné samy o sobě, a navíc že poskytují klíč k eventuální nápravě. Stručně řečeno lze odpovědět, že účetnictví nikam nevede, že britské ministerstvo financí je neschopné a všechny směrnice jsou formulované tak, aby hospodářskou činnost nejen ztěžovaly, ale aby ji přímo znemožňovaly.
  Podíváme-lí se nejprve na závěrečné účty a rozpočty předkládané Dolní sněmovně a zpřístupňované i veřejnosti, jistě nás zaujme, že až asi do roku 1826 se udržel systém účtování, který pochází přibližně z roku 1129 a na němž se podíleli různí středověcí hodnostáři s kuriózními, dnes už téměř zapomenutými tituly. Kromě toho si musíme uvědomit, že státní účetnictví, tak jak vypadá dnes, bylo vlastně vymyšleno pro jisté období britských dějin. Bylo zavedeno za druhé holandské války v roce 1666 a mělo zabránit Karlovi II., aby všechny peníze určené na válečné loďstvo utratil na vévodkyni z Portsmouthu. Ani na tento velmi omezený účel to však nebyla metoda moc platná. Systém byl proto pozměněn a dnešní podoby nabyl v roce 1689, kdy se sněmu víceméně podařilo zabránit zase Vilému III., aby rozházel státní peníze se svou společností. (Ještě k tomu to ani nebyla společnost ženská.)
  Forma veřejného účetnictví, které mělo původně chránit pokladnu, pochází ještě z dob, kdy podvojné účetnictví znali snad jedině takoví kacíři jako Defoe a obecně se o něm nevědělo téměř nic. Pochází navíc z dob, kdy jen málokteří urození pánové znali arabské číslice a hodiny v jízdárně mívaly jenom číslice římské, o nichž se předpokládalo, že je snad pánové s klasickým vzděláním jakžtakž rozeznají. A proto dnes působí takové státní účetnictví, které nebylo zvlášť moderní ani v roce 1689, přímo archaicky. Je pravda, že po šetření v letech 1828—1829 bylo poněkud revidováno, ale nikdo nepřihlédl k názorům účetních znalců, kteří tu byli v menšině, a sluchu bylo dopřáno jen doporučením státních úředníků. Ti se postavili proti podvojnému účetnictví a nechali celý ten zmatek mezi příjmy a vydáními a mezi kapitálem a hotovostí, tak jak byl. Takže poslanec Thomas Gibson Bowles mohl v roce 1904 právem prohlásit, že státní účetnictví je „nesystematické, nevědecké, zbytečně složité a předkládané tak, aby se fakta zatajila anebo dokonce i falšovala“. V roce 1957 prohlásil John Applebey, že lidé odpovědní za státní účetnictví nejenže matou samy sebe, ale i všechny ostatní.
  Závěrem se dá ve stručnosti říci, že britské veřejné účty neodpovídají běžným účetním metodám. Jako prostředek kontroly a nestranných informací mají stěží cenu papíru, na němž jsou tištěny. Účty, za jaké by se musela stydět podřadná sázková kancelář na psích dostizích, se předkládají se vší pompou rok co rok národu, a často je dokonce předkládá odborník, který by měl dobře vědět, jak má správné účetnictví vypadat, a také to dobře ví. Místo aby byly přehlednější, jsou tyto účty čím dál složitější a nejasnější a položky, o které v nich jde, početnější a zbytnělejší. Neodpovídají pravdě a neodpovídají ani sobě navzájem. Úkolem účetního je podávat zprávy o stavu financí v obchodním jazyce, to jest v penězích. Tímto jazykem má sdělovat pravdu a celou pravdu. Jenomže lidé, kteří v Británii předkládají účty národu, nic takového nedělají. Předkládají jen obraz starobylé vznešené zmatenosti.
  A co britské ministerstvo financí, ten strážce veřejného blaha? Podle vžitých zásad jsou tímto ministerstvem sledována vydání nová a ostatními ministerstvy vydání dřívější. Co to však je za finanční kontrolu? Rozdělovat odpovědnost je přece nesmyslné, neboť problém skutečné hospodárnosti je jediný a nedělitelný. Za takového systému se na jedné straně žádá o nového úředníka a na straně druhé se zbytečný úředník ponechává na svém místě. Nikdo jaktěživ nepřizná, že by některá funkce byla zbytečná, už ze strachu, že kdyby byla opět zapotřebí, muselo by se o ni znovu žádat ministerstvo financí. A pokud by v oddělení A systemizované místo třeba i zrušili, nikterak by tím neusnadnili oddělení B, aby podobné místo zřídilo, protože každým takovým problémem se zabývá jiný úřad, jako by šlo o něco, co spolu vůbec nesouvisí. Podobná praxe může vést jedině k nezodpovědnému postoji pracovníků, protože se jim přímo zakazuje, aby jediný problém pojímali jako celek. A ze zkušenosti již víme, že když se s dospělými jedná jak s dětmi, dokáží se opravdu chovat velmi dětinsky.
  Pokud jde o směrnice vnucené úředníkům, ty jenom dodávají všemu tomu plýtvání oficiální pečeť. Neboť systém finančních přídělů se hodí leda tak pro běžné vyúčtovávání, ale ani v nejmenším pro kontrolu. Ministerské rozpočty vůbec neberou v úvahu náklady potřebné na jednotlivá ministerstva. V přídělu pro ministerstvo války se třeba vůbec nepočítá s tiskopisy, neboť ty dodává státní tiskárna, v rozpočtu na státní tiskárnu nejsou zas zahrnuty náklady na budovy (neboť ty patří ministerstvu veřejných prací), a tak to jde dál a dál. Stejně tak neodpovídají rozpočty skutečně vykonávaným pracím. Tak například příděl pro válečné námořnictvo je rozdělen na patnáct položek, přičemž položka první je určena na platy a položka patnáctá na zvláštní ubytovny pro ženaté, ale na takové výdaje, jako je stavba lodí, výzbroj a chod admirality, jsou další samostatné příděly. Stejně tak je rozpočet na armádu rozdělen na jednotlivé příděly, č. 1 na platy, 7 na zásobování, 9 na válečné sklady a tak dále. Jenomže námořnictvo ani armáda takto vůbec organizovány nejsou. Námořnictvo je organizováno na jednotky na moři a na souši. Armáda se dělí na prapory, baterie, sklady a školy, ale na ty se žádné náklady nevykazují. Celý systém zajišťuje jedině to, aby se peníze určené na vozidla nedaly vynaložit na zbraně. Stalo by se však něco tak hrozného, i kdyby na něco jiného vynaloženy byly? Jaký to vůbec má smysl, dbát o podobné rozdíly? Něčím takovým by se parlament přece ani neměl zabývat. „Věrná“ Dolní sněmovna by udělala mnohem lépe, kdyby se starala, jaké jsou poměrné náklady na administrativu a na vojsko. Kolik dalších pluků by se třeba dalo postavit za peníze, na které přijde finanční odbor ministerstva války? A co bychom asi spíše potřebovali v případě ohrožení — memoranda, anebo bajonety, účetní knihy, nebo děla? To je ovšem otázka politická, ale kolik je třeba vydat na uniformy, je záležitostí ryze odbornou. Dnešní nepružnost znamená jenom zbytečné úsilí, peníze a čas, ale neslouží žádnému praktickému účelu.
  Tak je to tedy s oficiálními zárukami. Protože nejsou nic platné, mohl by zbytečnému plýtvání zamezit jedině tisk anebo veřejnost. Dalo by se předpokládat, že ti se postarají o kontrolu mnohem účinněji — novináři si přece na byrokraty nikdy zvlášť nepotrpí a daňové poplatníky musí zajímat, jak hospodárně se jejich záležitosti řídí. Jak je tedy možné, že tisk i veřejnost projevují takovou bezmocnost, když jde bezprostředně o jejich zájmy? Na tuto otázku lze odpovědět, že žádné organizaci se nedá skutečná hospodárnost vnutit zvenčí, neboť ke změně musí dojít uvnitř. Čas od času se tisk rozhořčeně rozepíše o špatném hospodaření na úředních místech a uvede podrobnosti, kde a jak se promarnily velké hodnoty, ale příslušná ministerstva podobné útoky klidně odrazí. Mnohem častěji je však prostě ignorují, neboť státní úředníci moc dobře vědí, že tisk se za pár dní vrhne zase na jiné nesrovnalosti. Řekněme však, že poprask v novinách vede až k dotazu ve sněmovně a že některá ta obvinění jsou přesvědčivě doložena. Co se stane pak? Po takovém jednání nezbývá než rychle ustavit královskou komisi, neboť tím se celá aféra příhodně odsune a bude se projednávat až po volbách. A tak začíná úřední šetření, namáhavá práce jedné komise, jejíž členové jsou třeba dosti zkušení, inteligentní, energičtí a rozhodní. A přece dokáží jen velmi málo anebo vůbec nic. Proč? Protože celý postup je už od samého začátku pochybený.
  Předpokládejme, že při šetření jde o doky a že komise do všech znich postupně zajede. V komisi jsou admirálové na odpočinku a inženýři z obdobných provozů a všichni toho dost vědí o záležitosti, kterou se mají zabývat. Vyslechnou řadu svědectví. Kladou otázky na tělo: „K čemu tu máte tolik zaměstnanců?“, „Nač všechny tyhle krámy?“, „Jak se zbavujete vší té škváry a pilin?“, „Nač platíte tolik lidí za tak málo práce?“ Brzy však kolem sebe začnou pozorovat jev, který se dá nejlépe vysvětlit zoologickými termíny. Když se k ovcím přiblíží vlk, seskupí se prý všechny do jednoho houfu, vystrčí rohy a nejslabší schovají uprostřed. Stejně si počínají státní úředníci. Tváří v tvář společnému nebezpečí zaujmou obdobné postavení, nic neprozradí a všechno zatají. Je to fakt z biologie dobře známý a členové komise proti němu marně bojují. A když s odstupem času vyjde jejich zpráva, může se klidně uložit na záchod. Ať už se s ní však stane co chce, stejně se na celé jednání brzy zapomene.
  Obyčejný člověk, kterému nezbývá, než platit daně, často ví o špatném hospodaření ve státní správě víc než politik nebo novinář. Jednak je třeba sám v takových docích zaměstnán. Když kolem sebe pozoruje všechnu tu nehospodárnost, je teoreticky jeho zájmem i povinností, aby vystoupil a veřejně ji odhalil. Jenomže ho nic takového ani nenapadne, a to ze dvou důvodů. Za prvé by si tím vysloužil leda nevoli a byl by pokládán přinejlepším za blázna a přinejhorším za donašeče. A za druhé moc dobře ví, že co se ušetří na jedné straně, určitě se zase rozhází na straně druhé. Ať sám udělá, co chce, daně se mu tím stejně nesníží. A tak se moudře rozhodne, že bude raději držet jazyk za zuby a aspoň se nezprotiví svým sousedům. Pokud jde o státní výdaje, nelze tedy čekat od veřejnosti nejmenší pomoc, leda snad kdyby se tomu, kdo na nešvary upozorní, dostalo osobní odměny a s ní i ujištění, že úspory půjdou na snížení daní, které sám musí platit.
  Abychom celou situaci shrnuli — státní fondy jsou pokládány za neomezené, a podle toho stoupají neomezeně i výdaje, přičemž opatření, jimiž by se výdaje měly omezit, se vůbec neosvědčují, neboť jsou od samého počátku špatně promyšlené a nedostatečně motivované. Je to závažný problém a bezesporu si zaslouží naší pozornosti. Co by se mělo podniknout? Dnes každého určitě nejdřív napadne, že by se měly stanovit nové předpisy a zákony, i když je jasné, že těch je už až dost. Mnohem lepší, i když staromódnější nápad by bylo dát lidem, jichž se tato situace bezprostředně týká, úplně novou motivaci, trestat plýtvání, které dnes odměňujeme, a odměňovat hospodárnost, kterou postihujeme. Nejdříve bychom ovšem museli celý systém státního financování změnit a obrátit jeho proud. Ministři by si nejprve nezjišťovali, kolik jednotlivá ministerstva potřebují, spíš by se ptali, kolik může stát vynaložit. Svůj soukromý rozpočet také nemůžeme stavět na tom, nač jsme si zvykli v lepších, rozmařilejších časech, a nezbývá nám, než realisticky počítat s příjmem. Krátce řečeno nemíníme utratit, co nemáme. Stejné zásady jako v soukromých rozpočtech by se měly uplatňovat i ve financování státním. Nejprve se musíme rozhodnout, v jakém poměru by měl být státní rozpočet a hrubý národní důchod. Jaký podíl národního důchodu by měl stát požadovat? Jakou část z příjmu jednotlivce může bez rizika odčerpat? A co se stane, když je ten poměr přemrštěný? Ekonomové (až na jednu významnou výjimku) raději před tímto problémem uhýbají, takže připustili, že se vytvořila představa, jako by stát mohl utrácet bezmezně. Jedním z úkolů mé knížky je naznačit, že meze přece jen existují, třeba mez, za níž už je zdanění nežádoucí, za níž je nebezpečné, a konečně mez, za níž je přímo osudné. Tyto meze nám jasně ukazuje nejen ekonomická teorie, ale i historická skutečnost.

  Ve světle těchto známých skutečností by měl kabinet rozhodnout, v jakém poměru by měly být státní výdaje a celkový objem národního důchodu. Jakmile by se toto rozhodlo, byla by dána celková výše státních příjmů, to jest částka, která by musela postačit všem ministerstvům. Kabinet by pak rozhodl, jak tuto částku mezi ministerstva rozdělit. A jednotliví ministři by odpovídali za rozdělování částek, které jim byly přiděleny, mezi jednotlivé odbory a složky. Za tohoto systému by se pak od žádného ministerstva nežádalo, aby předkládalo svůj rozpočet. Ministerstva by jen dostala pokyn, aby se vešla do svého limitu. Sněmovna by se pak zabývala jedině hrubými výdaji a jejich rozdělením mezi jednotlivá ministerstva. Od poslanců by nikdo nechtěl, aby hlasovali o poměrných částkách, které se mají vydat na benzín a maziva, na leštící pasty a vojenské boty. Mohli by potom patřičně posoudit, jaké hodnoty vrací státu za jeho peníze třeba letectvo nebo Britská rada, školství či zdravotnictví. A pro účely kontroly by jim stačilo trochu předvídavosti a s ní skutečné vyúčtování dosavadních výloh — vyúčtování, jaké se jim zatím nikdy do rukou nedostalo.
   Jasnou výhodou tohoto systému je, že omezuje výdaje. Další stejně důležitou, i když na první pohled ne tak patrnou výhodou je volnost, s níž se výdaje mohou rozdělovat uvnitř každého ministerstva, sekce, odboru a oddělení. Tak jsou za hospodárnost odpovědni sami úředníci, a jestli uspěli či neuspěli, se brzy ukáže z vyúčtování dalšího roku. A jedině tito úředníci přece vědí, kde se dá ušetřit, aniž se přitom napáchají škody. Jakmile pochopí, že chtějí-li na jedné straně prosadit nějaké zlepšení, musí na druhé straně ušetřit, může už všechno ostatní zůstat na nich, ovšem za předpokladu, že na odpovědná místa jsou jmenováni lidé, kteří vědí, kde se ušetřit dá. Tento systém má ještě jednu, na první pohled méně patrnou výhodu — odpadá při něm dohled ministerstva financí se všemi zlořády rozdělené pravomoci, neschopnosti a plýtvání. Místo aby se mu někdo pořád podezíravě pletl do práce, držely by státního úředníka pevně na uzdě jen účty a jejich kontrola. Musel by na sebe vzít odpovědnost a mít možnost projevit vlastní iniciativu, ale také by musel pochopit, že náklady a hodnota jsou jenom dvěma stranami jedné mince.
  Jakmile by se jednou rozhodlo, že k finančnímu problému se bude přistupovat rozumně, zbývalo by už jen zajistit pomoc veřejnosti a ve spolupráci s ní se snažit zabraňovat nehospodárnosti. K tomuto účelu by především bylo třeba ustavit nezávislý tribunál, jemuž by se předkládaly všechny návrhy, jak a kde ušetřit, orgán řekněme tříčlenný, kde jedním z členů by byl představitel vlády. Tento tribunál by vyslechl zástupce veřejnosti a příslušných ministerstev a nakonec rozhodl, zda je ta či ona navrhovaná úprava možná nebo ne. Každé rozhodnutí ve prospěch úspory by vedlo k nařízení, jímž by se příslušnému ministerstvu snižoval finanční příděl o částku, jež by se měla ušetřit. Další úlohou tribunálu by bylo odměňovat každého, jehož návrh na úsporu byl přijat, snížením jeho vlastních daní o částku, která se ušetřila. Dále by se mělo zajistit, aby ušetřené peníze nedostalo k dispozici žádné jiné ministerstvo, ani ministerstvo financí, ale aby byly vynaloženy výhradně na snížení národního dluhu. A poslední úlohou tribunálu by bylo navrhovat k čestným poctám občany, kteří se svými návrhy zasloužili o největší úspory, a také státní úředníky, kteří se nejlépe postarali o snížení zbytečných nákladů. Kdyby anglickým státním úředníkům bylo dáno na srozuměnou, že mohou daleko spíš získat šlechtický titul, když nějaké peníze ušetří, než když je utratí, znamenalo by to v naší ekonomii menší převrat.
   Nelze předpokládat, že by taková reforma státního peněžnictví prošla bez odporu. Proti každému, kdo by chtěl na britské administrativě cokoli měnit, by se určitě postavili v sevřeném šiku státní úředníci, reprezentující snad nejmocnější zájmové skupiny. Jejich odpor by sice byl pasivní, ale přesto neotřesitelný. Na každý návrh, jak zavést řádné vyúčtovávání, by odpovídali se shovívavým úsměvem, že s obdobným systémem se to už kdysi zkoušelo na ministerstvu války, ale ukázal se jako nehospodárný, a dávno se od něho upustilo. Nato by se ti úředníci uchýlili za kouřovou clonu odbornických záhad a začali by si mumlat, že státní peněžnictví je záležitost mnohem složitější, než se kdekdo domnívá. Prostě, počty nelžou, ale lháři to dovedou ostatním pěkně spočítat.
  Partikulární a elitářské postoje pozorované na britském ministerstvu financí vedly k vytvoření zvláštního termínu, jímž se dá výstižně tento kult vyjádřit — ezoterorismus. Jeho stoupenci jsou ezoteroristé britské ministerské čtvrti. V osmnáctém století halili stejní lidé tajemství strážce pokladu do hávu středověké latiny a soudního písma, které se u soudů přestalo užívat v roce 1733, a pokračovali v tom až do let za vlády Viléma IV., kdy státní poklad byl zrušen, ale funkce jeho strážce zůstala. Strážce pokladu však nebyl jediný, komu se podařilo skrýt za archaickým zmatkem, neboť když měl být například v roce 1570 prošetřen stav londýnského celního úřadu, veškerá snaha se se zlou potázala, „protože úředníci tu vedli knihy naprosto mysteriózním způsobem.“ V roce 1691 zvolal v parlamentu jistý poslanec: „Stojím zde v naprostém úžasu, že za nejlepších dob a nejlepší vlády může panovat takové temno.“ Zvláštní komise ustavená v roce 1829 došla k závěru, „že v ročních závěrečných účtech zůstává naprosto neobjasněno, kam se poděly celé milióny, a na tyto částky nejsou ani doklady.“ Totéž se zjistilo v roce 1844 a stejně to vypadá dodnes. Temnota je pokud možno ještě temnější, neboť k původnímu zmatku v účetnictví přibylo blábolení odborných poradců a žargon londýnské Vysoké ekonomické. Ezoterorismus býval dříve jen brzdou, teď se však rychle mění v náboženství.
  Pevnosti ezoterorismu byly nedobytné již od Gladstoneových dob. Mezi překážkami z ostnatého drátu, které obklopují jejich pozice, leží i hroby jejich někdejších odpůrců — Florence Nightingaleové, sira Johna Keana a lorda Randolpha Churchilla. Najdeme tam i zpustošený náhrobní kámen sira Charlese Harrise, muže, jenž ezoteroristické pozice už málem zradil. Ve výroční den jeho smrti se přední ezoteroristé znovu a znovu opevňují. Nikdo si však nesmí představovat, že jejich pevnost při prvním útoku podlehne. A nikdo si také nesmí myslet, že podlehne při útoku posledním.

PARKINSONŮV TŘETÍ ZÁKON

  Samozřejmě že existuje tolik cílů co lidí, ale vezměme si za příklad třeba Všesvětový metalurgický supertrust, který má kapitál miliardu miliard a ovládá průmyslovou říši sahající od Islandu až po Tasmánii. Jak si jistě vzpomínáte, vznikl Všesvětový metalurgický supertrust sloučením několika podniků. Starou Všesvětovou společnost, v níž se spojily firmy Jestřáb a Sup s.r.o. a Hrdlička s Labutí, převzala tehdy Všesvětová, Mamutí a Bezmezná (jež sama vznikla, když závody Draps a Chramst koupily firmu Lekavý a Nenadál). A tak se Všesvětový metalurgický supertrust rozkročil nad bezútěšnou krajinou dnešního světa. V jeho stínu stojí milióny lidí a hledají u něho ochranu a obživu. Ať už jsou to úředníci, technici, akcionáři či dělníci, pobočné závody, obchodní partneři, dodavatelé, maloobchodníci či ostatní na něm závislé firmy, všichni vzhlížejí k Všesvětovému metalurgickému trustu s němým obdivem. A jejich věrnost je odměněna, neboť trust jim poskytuje vše, oč se odvažují požádat. Takové je dnešní evangelium, posvátný obraz, před nímž se klaní věřící, božstvo, jemuž se denně předkládají oběti, trůn, ke kterému se přinášejí prosebné listy.
  Leckde však už můžeme pozorovat náznaky odporu. Kdybyste nikým nepozorován prošel londýnskými kluby a kuloáry, zaslechl byste rozhořčené výhrady, ovšem pronášené jen šeptem. Zjistil byste, že mnozí si o Všesvětovém supertrustu myslí, že je až příliš mocný, než aby prospíval veřejnému zájmu. Ze všech stran byste slyšel výtku, že Všesvětový supertrust nedělá vůbec nic pro společnost. Existuje jen proto, aby přinášel zisky svým akcionářům, nebo ještě spíš členům své správní rady. Hodně bere, ale jen velmi málo dává. Je to bezduchá mašinérie, která národu jako celku ničím neprospívá. Přes všechny své chyby má však jednu obrovskou výhodu — je nadnárodní. Patří k silám, které, byť třeba bezděčně, napomáhají zlepšení vztahů mezi jednotlivými zeměmi. Není k tomu veden nějakým jasným záměrem, ale spíš zvykem, postojem lidí, kteří jsou zvyklí obchodovat ve světovém měřítku. Vzor, jak řídit nadnárodní záležitosti, nenajdeme ani tak v Ženevě či v Haagu, jako v zasedací síni některé společnosti. Velké firmy asi sotva patří k bojovníkům proti válce, dovedou však jednat v mezinárodním měřítku, podobně jako třeba vědci, bankéři či cirkusoví klauni. Lecčemu proto už pomohly, neboť samy si už dávno vyřešily problémy, které se ministři zahraničních věcí teprve pokoušejí definovat.
  A přece se neubráníme pocitu, že na těch firmách je cosi nezdravého. Mezi zaměstnanci postřehneme náznak úzkosti, snahu ustavičně se ospravedlňovat, volání po liberalizaci uvnitř podniku. Období nemilosrdné konkurence minulo. Boj o nadvládu skončil. Firma se postarala o svou prosperitu a nastává chvíle, kdy by měla ukázat, jak je velkorysá navenek, a zajímat se i o věci veřejné. Zdůrazňuje, že teď chce sloužit lidem, anebo přesněji řečeno sloužit lidstvu. Liberálnější přístup se projevuje i v odbornosti řízení. Dnešní ředitel je nejen vzdělán odborně, ale dobře už ví, že musí dodržovat i profesionální etiketu. Nejprve se možná zeptá: „Je to výhodné?“, potom: „Jak to vypadá z daňového hlediska?“, ale potřetí se už bude zajímat: ,A je to morální?“ Všechny vznešené řeči, jak je třeba „sloužit“, dřív ovšem naznačovaly, že jeden obchodník míní z druhého pořádně sedřít kůži. Dnes už je tomu trochu jinak. Obchodník má ve společnosti stejné postavení jako soudce, kněz či chirurg, a už noblesní oblečení mu brání, aby se pouštěl do zjevně nečistých piklů. Nezáleží mu už tolik na tom, aby co nejlevněji nakoupil a co nejdráž prodal. Když si na sobě jen trochu zakládá, musí sloužit i veřejnosti, pomáhat i svým konkurentům (kterých je stejně tak málo, že mu nemohou být na překážku) a být upřímný k zákazníkům. Chce-li se v obchodních kruzích prosadit, musí mluvit manažerským žargonem, aby dokázal, jak dobře se vyzná v řízení, a ohánět se ideály anglických klubů, aby dal patřičně najevo svoji úroveň.
  Mezi nejmorálnější z těchto moralistů patří členové správní rady Všesvětového metalurgického supertrustu. Supertrust přispěl už na tolik dobročinných účelů, že vyřadil z činnosti všechny dobročinné organizace a připravil jejich zaměstnance nejen o místo, ale i o smysl jejich počínání. Zajde-li dobročinnost moc daleko, vyhubí všechno kolem sebe.
  Všesvětový metalurgický supertrust je sice liberální, působí dobrým dojmem, je prozíravý a velkorysý, mezinárodně zaměřený a nedopustil se žádných z těch zločinů, z nichž byl obviňován, jenže je skutečně až příliš velký. Z retrospektivy se sice celý ten proces integrace, racionalizace a koncentrace, který vedl k jeho vzniku, jeví jako nevyhnutelný (a zřejmě také nevyhnutelný byl), ale výsledkem je cosi až příliš mohutného, než aby to mohlo přežít. Stejně jako dinosauři, kteří už dávno vyhynuli, je i Všesvětový trust tak těžkopádný, že se nedokáže přizpůsobit změněným podmínkám.
  Jak velice je složitý, je vidět z jeho organizačního schématu, z jeho hierarchie, nepružnosti a uniformity. Málokdo si však uvědomuje, že tato složitost není důsledkem nějakého záměru, ale přílišné velikosti trustu. Při tolika zaměstnancích a takových vzdálenostech nutně muselo k tak složité organizaci dojít. Rozhodnutí začínají být neosobní, učiněná kdovíkde daleko a nelze je přičítat určité osobě, nýbrž „jim“. Možná že to tak opravdu rozhodla správní rada, ale kdo jí to doporučil? Složitost si vyžaduje spoustu pravidel a precedentů. S nimi se valí i příboj papírování, statistik a výkazů. A to vše nakonec vyústí v snahu o naprostou uniformitu. Jistě, někteří lidé mají před organizátory hrůzu. Leckteří vedoucí pracovníci v průmyslu by rádi tento směr zvrátili. Avšak ta uniformita vychází spíše z podstaty věci, než že by byla zrovna módní. Mají-li se pracovníci občas prostřídat, musí být přece jeden jak druhý. Musí být zpracováni podle jediného vzoru. Jinak by uvedený systém ani nemohl fungovat. Už tak je složitý až dost. Kdyby se mělo počítat ještě s různorodými povahami, neobstál by už vůbec. V literatuře lehčích žánrů se penzionovaní britští plukovníci chovají podle jediné vžité představy (Safra, abych si na vás nedošlápl!), generálové jsou zase vzteklí a profesoři roztržití. A skutečně, na důstojnících bylo snad nejužitečnější, že se dali klidně vystřídat a skoro nikdo si nevšiml nějaké změny v jejich vzezření, v kázni či v denním pořádku. Stejně to dopadá, když Mezikontinentální naftová společnost vyšle svého pracovníka do Honolulu. Nový úředník vystřídá v pobočce společnosti svého předchůdce, který měl úplně stejnou průpravu, a hladce naváže na jeho práci. Když jeden kníratý vzteklý plukovník nahradí druhého či nový úředník naftové společnosti nastoupí po svém předchůdci, nedojde k změně o nic pronikavější, než jakou můžeme sledovat na palácovém nádvoří, stráže se sice vystřídají, ale tradiční obřad zůstane nezměněn.
Metalurgický trust je tedy složitý hlavně proto, že je tak rozsáhlý. Něco z té složitosti lze však přičíst na vrub i jeho stáří. Jen
málokterou velkou společnost pořád ještě řídí její zakladatel. Od
té doby se ledacos změnilo. Buď stojí v čele správní rady zakladatelův vnuk s dynastickým titulem Rothsfeller III., anebo přešlo vedení do rukou odborníků. Ať už je tomu jakkoli, počáteční elán už pominul. Rothsfeller III. většinou zdaleka není tak nemilosrdný a energický, jako býval Rothsfeller I. Chybí mu původní hnací síla — touha uniknout z chudoby nebo podřízeného společenského postavení. Působí však svou autoritou, důstojností, kultivovaností a osobním kouzlem. Coby třetí v dynastii se skvěle hodí do čela velkého impéria, ale sám by je byl nikdy nedokázal vydobýt.
Jaký však bude čtvrtý v dynastii? Jako ve všech monarchiích
i u Rothsfellerů se jednou musí stát, že následník trůnu bude
slaboch, intelektuál, sportovec anebo estét. Vedení pak nutně přejde do rukou odborníků, zdatných moderních mužů, manažerů.
  Odborníkem myslíme v moderním pojetí člověka fundovaného především odborně. Dnešní generální ředitel Všesvětového metalurgického trustu si své postavení vydobyl především tím, že o ně vážně usiloval, byl dostatečně obeznalý, loajální, prozíravý a vytrvalý, a také mu přálo štěstí. Jakživ však neměl a ani nepotřeboval schopnost vést. Ta byla zase dána některým jeho soupeřům, a proto byli už dávno odsunuti jakožto nevhodní na druhou kolej. Generální ředitel měl tedy k řízení všechny předpoklady schopnosti, zdraví, všestrannost a energii.
  Teď se však jeho práce blíží ke konci. Ať už odchází ředitel z jakéhokoli důvodu, pro nemoc, po těžké nehodě anebo pro stáří, budete vybrán, abyste nastoupil po něm — ovšem za předpokladu, že jste se až dosud řídil radami profesora Parkinsona. Jak to však zařídit? Velmi jednoduše. Nejvlivnější člen správní rady se napojí na „síť starých známých“ a zatelefonuje některé přední osobnosti finančního světa. Po každém jménu (jiném než vašem) bude na druhém konci drátu následovat kratičká pomlka, která vašemu příznivci prozradí vše. Vaše jméno dost možná ani nepadne. Ale všechno je zařízeno a jmenován budete vy. Po letech usilovné práce jste se konečně dostal až nahoru. Jenže budete-li dost pozorný, postřehnete brzy pod lesklým povrchem své dokonale vybavené a vysokým kobercem kryté kanceláře, že tady někde hlodá červotoč, hniloba, plíseň a rez. A zaslechnete, jak k vám pokradmu přilétá smrtihlav. Začnete si lámat hlavu, jestli to všechno není tím, že by snad správní rada měla moc členů, nebo že každou fakturu a účet musí podpisovat moc lidí. Anebo tím, že si tu každý pracuje na svém písečku a nechává si výsledky sám pro sebe? Nerozesílají se snad memoranda a spisy na všechny strany, že je to až zbytečné? Nezavládlo tu takové uspokojení, až by se v něm všichni málem mohli zalknout? Nečeká už před vraty pohřební vůz?

  To, čeho se tak hrozíte, však není dezorganizace, nýbrž rozklad. Měl byste proto pochopit, co znamená dekadence. Možná že si pod pojmem dekadence představujete černá saténová pyžama a absint a celkem oprávněně usuzujete, že ve Všesvětovém metalurgickém trustu se moc černých pyžam a absintu nenajde. To však jen dokazuje, že podstatu rozkladu dost dobře nechápete. Hyne-li strom, nebývá tomu obvykle proto, že by byl zasažen nějakou chorobou anebo pykal za jakýsi hřích. Odumírá, protože dosáhl svého nejvyššího vzrůstu a zachoval si výšku a váhu po dobu, jaká je pro takový strom obvyklá. Navěky stejně žít nemůže, a v tom se instituce, i průmyslové, od stromů příliš neliší. I u nich vede zrání k rozkladu.
  Tak je tomu i s Všesvětovým metalurgickým trustem. Jeho růst byl dovršen. Teoreticky by ještě mohl trust pohltit v poslední fúzi svého hlavního soupeře. Jenže by mu v tom možná už zabránily zákony, nebo by mu to ani zvlášť neprospělo. Často je proto mnohem výhodnější zachovat zdání konkurenčního boje a přitom se diskrétně dohodnout o cenách, mzdách a kvalitě. Všesvětový metalurgický trust si tedy udrží svůj podíl na obchodu, rozšíří jedno odvětví a omezí druhé, zavede automatizaci, tam kde má svůj smysl, a čas od času změní svou propagaci. Navenek působí jako jeden z nejustálenějších podniků. Ve skutečnosti však už začíná odumírat, což se projevuje spíše důstojně než bouřlivě.
  Proč k tomu vlastně došlo? Všesvětový metalurgický trust se stal obětí třetího Parkinsonova zákona: Narůstání přináší složitost a složitost přináší rozklad. Příznaky tohoto rozkladu pozorujeme všude. Jen se podívejte čerstvýma očima třeba na budovy. Předně uvidíte původní kůlnu, postavenou v roce 1922, v níž je dnes zřízeno muzeum. Pak je tu tovární budova z roku 1925, mohutná a rozlehlá, nakvap postavená, čistě jen jako přístřešek na stroje. Vedle se tyčí správní budova z roku 1934, vybudovaná po velkém slučování podniků, přehnaně zdobená mramorem, bronzem, tepanými mřížemi a dubovým dřevem. Na druhé straně ulice jsou narychlo stavěné budovy z roku 1944, které tu plní účel všech prozatímních staveb — ještě padesát let budou zabírat prostory potřebné pro něco docela jiného. A nakonec nás upoutá budova nejnovější, postavená v roce 1960 pro nově vzniklá oddělení — propagační, personální, kulturní, oddělení sociální péče, rekreační a sportovní. Tato moderní budova má kostru z lehkého kovu a je zbudována z dřevotřísky, laminátu a podobných hmot. Před ní zřejmě nadělalo pořádnou spoušť prasklé potrubí — tak se to alespoň jeví náhodnému návštěvníkovi, ale ve skutečnosti je tu japonská zahrada. A to na zdi také nejsou jen tak ledajaké čáranice křídou, ale nástěnné malby Sakumi Musašiho. Budova není pozoruhodná jen lehkou konstrukcí, ale i izolací ze skleněné vaty a horkovzdušným vytápěním. Postavena podle návrhu profesora Schnitzelbauma z fakulty architektury, reprezentuje poslední výkřik stavitelského umění. Nejmarkantnější však na ní je, že určitě dlouho nevydrží a nikterak neodpovídá účelům vlastní továrny. Dnes se samozřejmě ještě neví, jestli se Všesvětový metalurgický koncern udrží v celé své slávě dalších dvacet let, ale stavitelé jeho nejnovější budovy mu zřejmě předpovídají sotva deset roků.
  Když jsme si prohlédli budovy, pošleme pro výplatní listiny, a hned uvidíme, nakolik si společnost cení podnikavosti. Vedoucí pracovníci bývají dvojího typu — jedni dokáží vytvořit něco nového a druzí jakžtakž udržet podnik, který již existuje. Co je vlastně důležitější — nový výrobek, anebo hladký chod podniku? Slovy dovede leckdo pochválit vynalézavost a rozvoj, ale skutečné ocenění se vyjadřuje v platech. Kdo je pokládán za důležitějšího — inženýr, anebo účetní, chemik, anebo úředník? Dosáhl výrobní ředitel svého postavení tím, že přišel na nové možnosti vedlejší výroby, anebo že vedl bez sebemenších problémů některé oddělení? Obě ty schopnosti si zaslouží ocenění, ale které z nich se přikládá větší význam? V podnicích, kde si nejvíce váží zavedené rutinní práce, nastal už rozkladný proces.
  Jakožto poslední krok v tomto průzkumu se doporučuje navštívit nejodlehlejší výspu podnikové říše, třeba pokusnou farmu na Islandu anebo výzkumné středisko v Tasmánii. Nejdřív si zjistěte, co tu vlastně ti vědci tropí, a pak jim položte kardinální otázku: Kdy sem za vámi naposled přijel někdo z vedoucích pracovníků firmy? Jestliže řeknou, že vloni, je situace na pováženou. Jestli se ukáže, že tomu bylo před patnácti lety, potom je ještě horší. A jestliže odpoví: „Nikdy,“ nedá se už nic napravit. Přímo ve vedení podniku se totiž rozklad projevuje zasahováním do každé maličkosti, přičemž je tento úpadek provázen naprostým zanedbáváním záležitostí vzdálenějších. Selhání ústředního stroje se projeví nejprve v nejodlehlejších oblastech, v místech, kam ústřední správa už jenom stěží zasahuje. A proto je právě v těch nejodlehlejších místech zhroucení nejpatrnější, asi jako na Hadriánově zdi v době úpadku Říše římské. Nevadí ani tolik, že jsou tam slabé vojenské jednotky, jako že k nim už dávno nikdo nepřijel na inspekci. Říše sice ještě existuje, ale pozvolna ochabuje a za chvíli její energie zanikne docela. Tam, kde pozorujeme takový jev, můžeme konstatovat, že rozklad již značně pokročil.
  Jak ale najít nápravu? Odpověď zní — ve vedení firmy. Co je však vlastně vedení a jaké je ono tajemství, jež musí znovu odhalovat každá generace?
  Je to umění stanovit vzdálený cíl tak přesvědčivě, aby všechno ve srovnání s ním vypadalo malicherně. Když se takový rozený vůdce rozhovoří o svatém Grálu, o Věčném městě, o slávě Francie či o cti pluku, musí všem útrapy a nebezpečenství, jaká právě prožívají, připadat naprosto zanedbatelná. S podobným zanícením promluvil asi v předvečer prvního velkého slučování k svým lidem starý Ben Všechnospolk. „Hoši,“ řekl jim, „teď musíme být velkorysí. Jestli nám tohle vyjde, ovládneme čtvrtinu průmyslu!“ Kdo by se ve světle takového nadšení odvážil požádat o zvýšení platu? Kdo by dokázal vystoupit s požadavkem třicetihodinového pracovního týdne? Kdo by huboval, že musí zůstat celou noc v kanceláři? Tomu, kdo tohle prožíval, bylo přece dostatečnou odměnou, když přišel ráno celý bledý a ztrhaný domů a zapřísahal manželku, že nesmí nikomu slovo prozradit. „Ne aby ses před někým podřekla, Zuzano, ale starý Ben vyrazil na válečnou stezku. A zřejmě mu to vyšlo. Ve čtvrtek se o tom doví celý svět. Páni, já jsem ale zhuntovaný!“ Řeknete si třeba, že Zuzanin manžel neměl s celým podnikem nic společného. Můžete ho dokonce podezírat, že ho v kanceláři ani zvlášť nepotřebovali. To však nic nemění na skutečnosti, že spoluprožíval drama, které mu dalo úplně zapomenout na vlastní záležitosti. V takové náladě bojovali muži u Slavkova, u Trafalgaru nebo při invazi v Normandii. Pod vedením tak zaníceného vojevůdce začne voják pokládat za pouhou maličkost i to, že by sám mohl padnout. Pod vedením podobného průmyslového vůdce si někdy může i dělník dělat starosti, že svou mzdou zatěžuje firmu, která je už tak v dost těžké finanční situaci. V té počáteční dobrodružné fázi průmyslu znamená často vzrušení víc než plat. „Tehdy bývali muži ještě opravdovými chlapy,“ chlubí se později ti, co to zažili. Dobrodružné doby však dávno minuly. Už proto, že podniky jsou tak velké, vede se všechno složitě a spolu se složitostí nastupuje i zákon těžkopádnosti, která se projevuje okázalým vyjadřováním, zaběhanými metodami, strnulým přístupem a především argumentací. A těžkopádnost nakonec převládne nad vším.
  Tato situace se dá s jistou povrchností přirovnat k situaci hoteliéra, který se vrací po dlouhé době domů a zjišťuje, že hotel je zanedbaný. V pokojích je špína a malba na stěnách oprýskaná obsluha je mizerná a jídlo ještě horší. Personál, který dokázal slušně pracovat, mezitím naprosto zlenivěl. To vše se dá napravit několikerým možným způsobem, ale nejrychlejší a nejúčinnější je oznámit koktajlový večírek pro dvě stě hostů, po němž se za dva dny bude pořádat banket a za další dva dny ples. Kuchaři, číšníci a barmani se náhle octnou ve víru událostí a musí řešit nesčetné problémy, které jim zprvu připadají zcela neřešitelné. Ze dne na den se zase vzchopí, a hotel se jako zázrakem promění. Stejně tak lze, alespoň na nějaký čas, oživit každý jiný podnik.
  Dokážete znovu vykřesat pocit dobrodružství a vzrušení? Dokážete zburcovat Všesvětový metalurgický trust, aby byl schopen čelit případné konkurenci a vyrovnat se jiným podnikům, kde se lidé nehádají, ale pracují, a pokrok neztotožňují jen s prodlouženým víkendem? Dokážete to, ale jedině tehdy, jestli jste si nějakým zázrakem zachoval mladé srdce. Neboť úspěch přeje mladým a mládí ví, že lze ještě dobývat nové světy a že stojí za to něco měnit. Nesejde na tom, kolik je vám let, když budete chtít, můžete si mládí udržet. A každý na vás pozná, že jste mlád — podle toho, jak pružně si budete vykračovat, jak pohotově se dokážete přizpůsobit změněným podmínkám, jak ochotně na sebe vezmete riziko a s jakou chutí se zasmějete. Ti kdo pochopili, co je to rozklad, a dovedou se mu včas bránit, nemusí se po celý život třetího Parkinsonova zákona obávat. Těžkopádnost je nezachvátí. Nepodlehnou poslušné loajalitě ke všemu, co po nich firma žádá, ani věčným nářkům či obtížnému důstojenství stáří; a vy tomu všemu nepodlehnete také. Berte raději věci lehce a řiďte se zákonem lehkosti — neboť tento zákon vás vynesl nahoru a také vás nahoře udrží.
  Jenomže... žádný podnik nemůže přetrvat věky. I když vynaložíte veškerý um a v hodině dvanácté zachráníte Všesvětový metalurgický trust, jiný, mladší muž právě vstupuje do dveří mladší a životnější organizace a zasedá za svůj první pracovní stůl. Tráví ve své kanceláři skoro celé dny a noci. Jeho kariéra začíná.

ZPRÁVA
PROFESORA
PARKINSONA

  Jako každá květina nebo keř je i průmyslový podnik buď samčí, nebo samicí. Samozřejmě že na něm nejsou patrný vnější znaky, jaké pozorujeme v živočišném světě, a proto dokáže pohlaví obchodního podniku určit jedině odborník. Dost možná si dobudete v životě úspěchu právě tím, že se takovým odborníkem stanete. Než vstoupíte do správní rady toho či onoho podniku, musíte si nejprve zjistit, jakého je ten podnik pohlaví. Není to ani tak těžké, jak předstírají někteří autoři. Ženské či  mužské rysy obchodní společnosti jsou v podstatě podobné znakům, jaké pozorujeme u lidí.
  Nesmíte si ovšem problém zjednodušit natolik, abyste o mužském či ženském charakteru toho či onoho podniku rozhodoval podle toho, je-li to firma velkoobchodní nebo maloobchodní. Jistě, ve velkoobchodě převládá mužský element, kdežto v maloobchodě se projevuje spíš ženská předpojatost, ale bylo by chybou se domnívat, že je tomu tak vždycky. Při tak zjednodušeném posuzování by se u mnoha podniků pohlaví vůbec určit nedalo a navíc by ještě docházelo k mnoha nedorozuměním a trapnostem, kdyby se určilo pohlaví některých podniků chybně. Pozorovatel, jemuž jsou pohlavní znaky známy, se ovšem podobných omylů dopouštět nemusí.
  Mužský průmyslový podnik se dá rozeznat především podle drsného vzezření. Je možná docela úpravný, ale naprosto se nesnaží působit líbivě. Celé zařízení je spíš praktické než pěkné na pohled, stroje nejsou nikterak maskovány a barvy na stěnách působí nevýrazně až fádně. K tomuto neupravenému zevnějšku se pojí inzerce, která se pokouší nevybíravě nabízet zboží a vnucovat je jako nejlepší a současně i nejlevnější. Podnik se projevuje spíše navenek, vyhledává konexe a zajímá se o ostatní firmy, a jeho zástupci nečekají, až přijde někdo za nimi, ale sami navštěvují ostatní podniky. Navenek vystupuje firma sebejistě a ostentativně, ale přitom má dost ledabylý přístup k maličkostem; často se nekontroluje odesílaná pošta, nedávají se mýt okna a zapomíná se na revize protipožárních opatření. To vše je navíc provázeno mužskou marnotratností. Klesne-li obrat, je proti mužské nátuře začít s šetřením, spíš se hledá jiný zdroj příjmů. Bylo již naznačeno, že mužské podniky jsou polygamní, neboť mají sklon k přechodným vztahům anebo alespoň k občasným flirtům. Tuto teorii nelze uznat bez jistých výhrad, i když své opodstatnění nesporně má. Mnohé mužské podniky zachovávají věrnost svému hlavnímu obchodnímu spojenci, ale některé jsou značně přelétavé a často se zálibně ohlížejí po cizích partnerech. A nakonec je třeba dodat, že mužské podniky se chovají dost přísně ke svým mužským pobočkám, žádají po nich, aby se rvaly samy za sebe, a trestají je, když jednají lehkomyslně a utrpí zbytečné ztráty.
  Ženské podniky mají znaky zcela opačné. Jejich tovární budovy jsou umístěny v hezkém prostředí a vzorně udržovány, s pastelovými tóny na stěnách a květinovými záhony za hlavní vrátnicí. K přitažlivému zařízení se však pojí i jistá skromnost. Některé etapy výrobního procesu jsou pečlivě skryty a i jinak se projevuje zdrženlivost — jen zřídkakdy tu slyšíme hovořit o bývalých obchodních partnerech, a tím méně o stáří organizace. V ženských podnicích se obvykle klade až přílišný důraz na detaily, přísně se vyžaduje přesnost a až přehnaně se dbá o to, aby podnik navenek působil zdatně (i když pravý opak stavu věcí bývá pravdou). Vcelku jeví ženský podnik obvykle sklon k šetření a opatrnictví. Jestliže se ukáže, že se snížily příjmy, podnik se honem snaží omezit výdaje a snížit dividendy. Ve svém vystupování je zahleděn spíš sám do sebe a jen málokdy vyhledává kontakty. Ochotně přijímá zástupce jiných firem, ale sám většinou návštěvy neoplácí. A nakonec se oba typy podniků liší i svým vztahem k potomstvu. V ženské organizaci je silně vyvinut mateřský instinkt. Ženské podniky se ke svým pobočkám chovají přímo ochranitelsky a jednají s nimi s blahovůlí často přesahující hranice jinak spíš zdráhavé finanční pomoci.
  Zamyslíme-li se nad slučováním podniků, dojdeme k závěru, že k důstojným svazkům, to jest k spojením sjednaným předem a za souhlasu veškerého příbuzenstva, docházelo nejčastěji mezi oběma světovými válkami. Tehdy se kladl takový důraz na materiální zajištění, že na sexuální stránku věci se často úplně zapomnělo. Musíme si ovšem uvědomit, že doprostřed tohoto období spadá krize z let 1929—1931. V třicátých letech, zejména po roce 1937 a později, se slučovaly podniky postižené hospodářskou krizí. Padaly si do náruče a hledaly u sebe útěchu a pomoc. Jistě se v těch letech slučovaly podniky i z jiných důvodů, ale typickým jevem byly firmy, které se k sobě úpěnlivě tiskly, jen aby se zachránily před vichřicí. Ať už se však sloučily za jakýchkoli okolností, mnohá taková spojení přetrvávají dodnes a velmi se osvědčila. A právě na rozboru tohoto období je založena Zpráva profesora Parkinsona.
  Je to monumentální dvousvazkové dílo, jehož obsah se v stručné kapitole ani nedá dobře shrnout. Čtenář, který se chce do všech podrobností obeznámit s korporativním rozmnožováním a začíst se do kapitol o různých spojeních, předslučovacích vztazích, abnormalitách a rozchodech, může tedy sáhnout po obou svazcích tohoto díla.
  Tato zpráva byla velmi příznivě přijata nejširším okruhem čtenářů. Podrobně a věcně se zabývá slučováním podniků, poukazuje na hodnoty trvalého společenství a sleduje cesty, jimiž je možné takového partnerství dosáhnout. Velmi důrazně připomíná, že vzájemné důvěry nelze docílit bez otevřeného přiznání nedostatků. Jestliže se jeden z partnerů celý klepe při pohledu na vlastní přečerpané konto, těžko si potom může stěžovat, že ani druhý není kdovíjak bez chyby. Musí znát nedostatky svého partnera, ale rozhodně si nemůže představovat, že co chybí na straně jedné, lze vyvážit tím, co chybí na straně druhé. Téměř stejně důležité je, aby oba partneři předložili osvědčení o bezinfekčnosti. Může se totiž ukázat, že mladá firma, která byla nějaký čas v kartelu, se nakazila starými nedoplatky.
  Zmínku si rovněž zaslouží pasáž věnovaná zrodu pobočného závodu a příloha Y, která se zabývá problémem nemanželské pobočky zrozené mimo fúzi. Pokud jde o pobočné závody, je autor zřejmě názoru, že bez poboček je fúze neúplná. Nezachází tak daleko, aby tvrdil, že tam kde není pobočka, je jasné, že se sloučení nevydařilo. Uvádí však řadu čísel dokazujících, že k rozchodu dochází mnohem častěji u bezdětných a že se rozhodně vyskytují mnohem vzácněji tam, kde přišly na svět tři anebo i více poboček. Poměr sloučení, která skončila krachem, v posledních letech značně stoupl a ze Zprávy profesora Parkinsona se leccos dovíme o vztazích, do nichž bylo vloženo mnoho nadějí, a přece ztroskotaly. Někdy je nutno vynaložit nesmírné úsilí, aby se obě strany smířily. Trpělivě se probírají nejrůznější možné kompromisy. Přesto však nakonec nezbývá, než upřímně přiznat, že veškerá snaha byla marná. Sloučení končí u rozvodového soudu, mladá pobočka zůstane bez otce a bude vyrůstat co mladistvý provinilec.
  Zpráva profesora Parkinsona je jedinečné dílo a ve srovnání se všemi ostatními pracemi tohoto druhu představuje nesmírný krok kupředu. Svým přísně vědeckým přístupem podává celou problematiku v jasném světle, bez předsudků a bez ostychu. Zůstává ovšem otázkou, zda se hodí do volně přístupných knihoven a má-li se například vůbec dostat do rukou mladým firmám, které jsou teprve na počátku své obchodní dráhy. Na to budou zřejmě různé názory, ale lidé dost odvážní a přemýšliví si možná řeknou, že na nevědomosti není nic obdivuhodného a vůbec nejlepší že je otevřenost. Mladičké firmy z toho všeho stejně moc nepochopí a ty, které se budou chtít poučit, jsou už dost staré, aby se podobnými vědomostmi nezkazily.
  Veškerá snaha viktoriánské společnosti ochránit mladou dámu, zejména dědičku, byla motivována především strachem z únosu. O romantické stránce těchto praktik se už dost napsalo v románech. Všichni víme, jak to chodilo — podplacená služebná, milostný dopis, dívčí tvář za oknem, mladík v měsíčním svitu, dostaveníčko na hřbitově, žebřík, útěk, pronásledování a sňatek. Naši viktoriánští předkové se však neobávali ani tak svatby uprchlého páru, jako špinavé zrady. Neboť po skutečném únosu následovala většinou žádost o peníze. Za slušnou částku byl vyděrač ochoten dívku, neposkvrněnou a neprovdanou, rodině opět vrátit. Za ještě slušnější sumu byl svolný oženit se s dívkou, kterou již svedl. Každopádně však čekalo příbuzné oběti mnoho starostí, ostudy a výdajů a sloužili jako odstrašující příklad pro všechny ostatní rodiny.
  Dnes už nás tahle noční můra minulých generací tak nepronásleduje, i když v dvacátém století ji nepochybně trochu připomíná nabídka k převzetí či sloučení podniku. Pro společnosti s ručením omezeným znamená podobná nabídka cosi jako únos nebo svedení. V konzervativnějších obchodních kruzích se na ni pohlíží se smíšenými pocity obdivu, zděšení, odsudku a závisti. Nabídka převzetí nemusí ovšem vždycky vést k nešťastnému svazku. Jenom je třeba se vyrovnat se skutečností, že ten, kdo s nabídkou přichází, bývá obvykle polygamní. Má celý harém, plný žen, konkubín, dětí a vnoučat. Takovému harému se říká koncern, a podobný koncern se v dnešní době vyznačuje zájmy velmi různorodými.
  Jaké jsou obchodní ekvivalenty dostaveníčka, žebříku a útěku do Gretna Greenu, té skotské vesnice proslulé rychlými sňatky? Tyto moderní ekvivalenty se dají nejlépe ilustrovat dramatickou formou, v níž lze celé týdny vleklého jednání příhodně zhustit do několika minut.
  Představme si třeba, že scéna se odehrává v zasedací síni firmy Louda a Nimra, akciové společnosti, která má dvě stě padesát potravinářských prodejen. Z portrétů na stěnách blahovolně shlížejí pánové Louda a Nimra na své zetě Nedělu a Šimru, předsedu správní rady a pokladníka. Dále jsou přítomni členové správní rady Skovajsa, Mihule a Nechápal. Místnost je vymalována v šeříkově stříbrném tónu, na světlém dubovém sekretáři stojí váza s čerstvými narcisy a záclony prozrazují poněkud ženský vkus. Firma má dávnou tradici, je ženského pohlaví, konzervativní a podceňovaná. V jednom rohu stojí známá Rodinova bronzová socha. Jak se tak pomalu zvedá opona, vidíme, že členové správní rady sedí a cosi v hrůze drmolí a předseda právě někomu telefonuje.
PŘEDSEDA: (do telefonu) Ano, zajisté... Samozřejmě, chápu... Ale víte to určitě? ... Děkuji vám mnohokrát. Na shledanou. (K ostatním.) Ano, hádali jsme správně. Mayfairská investiční skupuje naše akcie pro Izáka Krahujce a pro Zasílatelský koncern. Pravděpodobně má v rukou asi dvanáct procent našich akcií.
ŠIMRA: Ale my máme pořád ještě dvacet procent, tak se mu snad jako správní rada můžeme postavit, ne?
NECHÁPAL: Jenže on nakupuje dál. Akcie stouply dopoledne zase o jedenáct bodů.
PŘEDSEDA: Chce přijít co nejlevněji k naší hotovosti i nemovitostem. A jestli na to naši akcionáři skočí, dostanou akcie Zasílatelského maloobchodního podniku, a to akcie A, bez hlasovacího práva. Propánaboha, co s námi bude? (Vstoupí písařka se zprávou pro předsedu.) Krahujec prý už má šestnáct procent! Nedá se nic dělat, budeme muset zvýšit dividendu.
ČLENOVÉ SPRÁVNÍ RADY: (nevěřícně) Zvýšit dividendu?
ŠIMRÁ: Ale to je přece nemyslitelné!
NECHÁPAL: Nevím, proč bychom něco takového dělali.
PŘEDSEDA: Vy totiž nevíte vůbec nic. Musíme ohlásit osmiprocentní předběžnou dividendu.
ŠIMRA: Ale to by dělalo patnáct procent ročně! Kam by se poděly naše rezervy? A co by bylo s našimi odpisy?
PŘEDSEDA: Je to skutečně těžké rozhodnutí, ale nic jiného nám nezbývá. Tedy odsouhlaseno?
VŠICHNI: (zdráhavě) Snad ano.
PŘEDSEDA: (do telefonu) Vyřiďte akcionářům, že vyplácíme prozatímní osmiprocentní dividendu. A zdůrazněte jim, že máme skvostné vyhlídky. (K ostatním.) To by na ně mělo udělat dojem. (Zvoní telefon.) Ano, tady je Neděla. Co? Cože?... Děkuji. (K ostatním.) Akcionáři nevěří, že vyplatíme tak slušnou dividendu, až se Krahujec stáhne. Už teď má v rukou devatenáct procent!
ŠIMRA: Samozřejmě že nás ani nenapadne platit těch patnáct procent, až se z téhleté kaše dostanem. To doufám všichni chápete.
PŘEDSEDA: Rozhodně to tak chápou naši akcionáři... (Zvoní telefon.) Propánakrále, co se to zase děje?... Ano, pane Krahujče ... Že nám děláte pevnou nabídku? ... A kolik? ... Dvaapadesát šilinků?... Jestli to beru? Jistěže ne. Musím nejdřív předložit váš návrh správní radě... (K ostatním.) Bereme to? (Všichni odmítavě vrtí hlavami.) Tak my to nebereme. Odmítáme! A co víc, jsme přesvědčeni, že naši akcionáři se zařídí podle naší rady a nebudou prodávat. (Zavěsí a vytočí číslo.) Vyřiďte akcionářům, že správní rada jim doporučuje aby neprodávali. (Zavěsí.)


ŠIMRA: Uvědomte si, pane Nedělo, že vlastníme všichni dohromady dvacet procent akcií. Takže Krahujec nemůže přece získat devadesát procent, které potřebuje, aby donutil ostatní prodávat, a pokud tomu rozumím, je tím přece podmíněna jeho nabídka.
PŘEDSEDA: Podmíněna je, to jste řekl správně. A nás bude podporovat mnoho akcionářů.
MIHULE: Kolik myslíte, že jich bude?
PŘEDSEDA: (do telefonu) Kolik akcionářů přistoupilo na nabídku pana Krahujce?... Vážně?... A kolik jich odmítlo?... Rozumím. Tak vám děkuji. (K ostatním.) Má už v ruce třiačtyřicet procent akcií a nám už zbývá jen jedenatřicet procent. Máme teď jediné východisko — ještě zvýšit dividendu. Myslíte že k tomu máme přikročit?
VŠICHNI: (ponuře) Nejspíš ano.
PŘEDSEDA: (do telefonu) Vyřiďte akcionářům, že zvyšujeme prozatímní dividendu na dvanáct procent... Cože? To snad ne! Propánaboha! (K ostatním.) Má už sedmačtyřicet procent akcií. A teď si musíme zjistit, jak zapůsobilo naše zvýšení dividendy.
SKOVAJSA: Nejspíš nijak.
MIHULE: Ještě by se nám mohlo vymstít.
NECHÁPAL: Ale proč? To přece muselo udělat na akcionáře dojem. (Vstoupí tajemník s večerními novinami a položí je před předsedu.) Co je zas tohle?
PŘEDSEDA: Propánakrále! Krahujec ujišťuje akcionáře, že dostanou zvýšenou dividendu, i když společnost převezme. To je určitě ovlivní. (Do telefonu.) Kolik akcií ještě držíme? Tak málo? A kolik Krahujec? Ne! Tolik? Aspoň že jste mi to řekl, každopádně vám děkuji. (K ostatním.) Má jednapadesát procent a už nám ani nedává žádné úlevy.
ŠIMRA: (zaúpí) Vždyť on má už celý podnik v drápech!
MIHULE: (běduje) A může dosadit novou správní radu!
SKOVAJSA: (s povzdechem) Může prodat všechny naše nemovitosti a najmout si naše prodejny!
NECHÁPAL: Pořád ještě bychom si mohli stěžovat, a napsat do Timesů. A taky bychom mohli požádat, aby celou věc přešetřilo ministerstvo obchodu.
PŘEDSEDA: Vždyť jenom klamete sám sebe, Nechápale. Jsme poraženi. Teď už nám nezbývá, než se vzdát a hledět si přitom alespoň zajistit co nejslušnější podmínky.
  Nechť vám je tento příklad varováním. K převzetí dochází zcela nečekaně, a na to nesmí žádný pracovník, který pomýšlí na svou kariéru, zapomínat. Slučování podniků bývá obvykle výhodnější pro podnik mužského typu, který je rozpínavý a podnikavý. Právě takového podniku by se měl ctižádostivý pracovník držet a mít dobře na paměti, že reorganizace, která každé sloučení provází, dává příležitost jen lidem dostatečně prozíravým. Vedoucím pracovníkům podniku ženského typu hrozí mnohem spíš, že budou přeloženi a odmrštěni. Pro ně je budoucnost skutečně těhotná nepříjemnostmi, a mohou si to vyčítat jen sami sobě. Dostatečně se neorientovali, takže se při slučování octli na nesprávné straně. Jejich osudu by se měli ostatní vyvarovat. Buďte vždycky na straně mužské a aktivní. A až stanete v čele podniku, postarejte se, aby si udržel za každou cenu mužský charakter. Slučujte se, ale nikdy tak, abyste byli tím sloučením pohlceni.

PO STOPÁCH POKROKU

UŽŠÍ VÝBĚR
ANEB
JAK VYHLEDÁVAT
ZAMĚSTNANCE

  Stálým problémem správních orgánů, ať vládních anebo podnikatelských, je výběr nových zaměstnanců. Jak už vyplývá z neúprosneno působení Parkinsonova zákona, je ustavičně třeba přijímat nové pracovníky, a pokaždé jde hlavně o to, jak ze všech, kdo se nabízejí, zvolit správného kandidáta. Chceme-li stanovit zásady, podle nichž by se měli noví zaměstnanci vybírat, měli bychom postupně probrat všechny metody, jakých se užívalo v minulosti i jakých se užívá dnes.
   Metody minulosti, na které se ještě zdaleka nezapomnělo, se dělí do dvou hlavních kategorií, do kategorie britské a kategorie čínské. Obě si zaslouží pečlivé pozornosti, byť třeba jenom proto, že se osvědčovaly mnohem lépe než kterékoli dnes tolik uznávané módní metody. Britská metoda (starého typu) spočívala v rozhovoru, v němž musel kandidát prokázat svoji totožnost. Stanul obvykle před skupinkou starších pánů rozsazených kolem mahagonového stolu, kteří se ho nejprve zeptali, jak se jmenuje. Řekněme, že kandidát odpověděl: „John Seymour.“ Jeden z pánů se ho pak zeptal: „Nejste náhodou příbuzný s vévodou ze Somersetu?“ Nato kandidát pravděpodobně odvětil: „Ne, pane.“ Pak se ho zeptal další pán: „Že byste byl tedy příbuzný s biskupem watminsterským?“ Jestliže kandidát takové příbuzenství znovu popřel, zeptal se ho třetí pán už téměř zoufale: „Tak s kým jste tedy příbuzný?“ Když kandidát odpověděl: „Můj otec prodává v tržnici ryby,“ bylo prakticky po rozhovoru. Členové komise se po sobě významně podívali, jeden z nich stiskl zvonek a další nařídil sluhovi: „Vyhoďte toho člověka.“ A tak se bez dalšího dohadování mohlo vyškrtnout ze seznamu jedno jméno. Jestliže dalším kandidátem byl Henry Molyneux, synovec hraběte ze Seftonu, měl velké naděje, ovšem až do chvíle, kdy se na scéně objevil George Howard, jenž, jak se ukázalo, byl vnukem vévody z Norfolku. Komise už nenarazila na žádné vážnější nesnáze až do okamžiku, kdy musela porovnat nároky třetího syna baronetova s vyhlídkami druhého, leč nemanželského syna vikomtova. I v takovém případě však mohli členové sboru sáhnout po šlechtickém almanachu. A tak vybrali tedy kandidáta, a většinou velmi úspěšně.
  V admiralitě se tato britská metoda (starého typu) používala  rovněž, ale v poněkud omezenějším rozsahu. Na sbor admirálů nedělaly totiž tituly příbuzných zvlášť velký dojem. Admirálové se mnohem víc zajímali o konexe služební. Ideální kandidát by byl na druhou otázku odpověděl: „Ano, admirál Parker je můj strýc. Můj otec je kapitán Foley, dědeček komodor Foley. Otec mé matky byl admirál Hardy. Námořní velitel Hardy je můj strýc. Můj nejstarší bratr je poručíkem u královské námořní pěchoty, další bratr je kadetem v námořní koleji a nejmladší bratříček chodí v námořnickém oblečku.“ „Ach tak,“ řekl by na to nejstarší admirál. „A pročpak chcete vy vstoupit do námořnictva?“ Na odpovědi by však už nesešlo, neboť přítomný úředník si už kandidáta poznamenal jako přicházejícího v úvahu. Když se rada musela rozhodovat mezi dvěma kandidáty, kteří byli svým původem stejně přijatelní, zeptal se jeden její člen: „Jaké číslo mělo taxi, kterým jste přijel?“ Jestliže kandidát odpověděl: „Ale já přijel autobusem,“ rovnou ho vyhodili. Kandidát, který odpověděl po pravdě: „Nevím“, byl rovněž zavržen, a jako iniciativní mladík byl bez meškání přijat kandidát, který pohotově řekl: „Číslo 2351“ (i když si je samozřejmě vymyslel). Tato metoda rovněž přinášela často vynikající výsledky.
  Britská metoda (nového typu) se začínala uplatňovat koncem devatenáctého století jako metoda vhodnější pro demokratickou zemi. Přijímací komise se rázně optala: „Kterou školu jste absolvoval?“ a dostalo se jí odpovědi, že Harrow, Haileybury nebo Rugby, což bylo dost možná i pravda. Pak přišla další, vždy stejná otázka: „Kterými sporty se zabýváte?“ Slibný kandidát odpověděl: „Hrál jsem tenis za Anglii, kriket za Yorkshire, rugby za Harlekýny a házenou za Winchester.“ Nato nepochybně následovala otázka: „Hrajete pólo?“, a to jen proto, aby si kandidát o sobě nezačal moc myslet. I kdyby byl náhodou pólo nehrál, přicházel zřejmě zcela vážně v úvahu. Naproti tomu neztrácela komise moc času s chlapíkem, který se přiznal, že vystudoval třeba ve Wiggleworthu. „Kde prosím?“ otázal se předseda úžasle. „A kde že to je?“ zeptal se, když kandidát jméno města opakoval. „Ach tak, až někde v Lancashireu,“ řekl nakonec předseda.  Některý člen komise se aspoň ze slušnosti zeptal: „A kterépak provozujete sporty?“ Jakmile však kandidát odpověděl: „Hraju ping-pong za Wigam, závodím na kole za Blackpool a válím kuželky za Wiggleworth“, zmizelo jeho jméno definitivně ze seznamu. Možná že u stolu i padla tichá poznámka, jak jsou někteří lidé troufalí a opovažují se komisi zbytečně zdržovat. I tato metoda přinášela dost slušné výsledky.
  Čínskou metodu (starého typu) ostatní národy svého času tolik napodobovaly, až si dnes už jen málokdo uvědomuje, že skutečně pochází z Číny. Je to metoda soutěžní písemné zkoušky. V Číně, za vlády dynastie Mingů, skládali slibní studenti ve svých provinciích zkoušky každým třetím rokem. Byli k nim povoláváni natřikrát a každá z těch dílčích zkoušek trvala tři dny. Při první zkoušce musel kandidát napsat tři eseje a složit báseň o osmi dvojverších. Při druhé zkoušce napsal pět esejů na klasická témata. Při třetí napsal pět esejů o umění vládnout. Úspěšní kandidáti (jichž byla asi dvě procenta) pak skládali závěrečnou zkoušku v hlavním městě čínské říše. Byla to jen jediná zkouška a kandidát musel napsat esej o některém soudobém politickém problému. Ti, kdo uspěli, byli většinou přijati do státních služeb a premiant s nejlepším výsledkem určen pak do nejvyššího úřadu. Tento systém se osvědčoval celkem dobře.
  V letech 1815 až 1830 si čínský systém prostudovali Evropané a v roce 1832 jej převzala Východoindická společnost. V roce 1854 prozkoumala účinnost této metody komise, v jejímž čele stál Macaulay, a nato byl systém soutěžních zkoušek v roce 1855 zaveden ve státní službě. Příznačným rysem čínských zkoušek byl jejich literární charakter. Ověřovaly se jimi znalosti klasiky, schopnost elegantního vyjadřování (prózou i veršem) a důslednost, bez níž by byl žádný kandidát běh ani nedovršil. Všechny tyto rysy věrně zachytila zpráva Trevelyanova a Northcoteova a obrážely se pak ve správním systému, který byl na základě zprávy zaveden. Podle něho se předpokládalo, že máli kandidát klasické vzdělání a literární schopnosti, hodí se na jakékoli administrativní místo. Stejně tak se předpokládalo (a bezpochyby i právem), že přírodovědecké vzdělání ho nepřipravilo vůbec na nic — leda snad na vědeckou práci. Dále se vycházelo ze zjištění, že je naprosto vyloučené porovnat schopnosti lidí, kteří jsou zkoušeni z různých předmětů. Opravdu není dost dobře možné rozhodnout, jestli je někdo lepší v geologii než druhý ve fyzice, a tak je samozřejmě mnohem výhodnější prohlásit o obou, že jsou k ničemu, a odmítnout je. Když se však uloží všem kandidátům, aby napsali řeckou nebo latinskou báseň, dá se poměrně snadno rozhodnout, kdo ji napsal nejlépe. A tak mladí muži, vybraní podle svých klasických literárních projevů, byli vysíláni vládnout Indii. Ti, kteří dostali horší známky, zůstávali, aby vládli Anglii. A ti se známkami ještě horšími byli odvrženi úplně anebo posláni do kolonií. Dá se těžko říci, že tento systém se neosvědčil, ale rovněž mu nikdo nemohl přičítat úspěch, který provázel metody užívané v minulosti. Jednak nebylo nejmenší záruky, že člověk, který získal nejlepší známky, se nakonec neprojeví jako cvok, což se občas i stávalo. Nebo se také mohlo ukázat, že sepsání řeckých veršů bylo pro některé kandidáty zatím jediným duševním výkonem a že se pak v budoucnu na nic jiného ani nezmohli. Někteří úspěšní uchazeči se dokonce dali zastupovat jinou osobou, a když si to náhodou příležitost znovu žádala, ukázalo se, že řecké verše vůbec psát nedovedou. A tak se stalo, že se výběr podle podobných písemných zkoušek setkal jen s průměrným úspěchem.
  Ať už však měly písemné zkoušky jakékoli nevýhody, rozhodně se osvědčovaly mnohem lépe než všechny pozdější metody. Dnes se spoléhá hlavně na inteligenční testy a psychologický pohovor. Závadou inteligenčního testu však je, že nejlepších výsledků při nich obvykle dosahují lidé, o nichž se později zjistí, že jsou téměř negramotní. Kandidát totiž věnuje umění, jak podstupovat zkoušky, tolik času, že se už ničemu jinému naučit nestačí.
  Z psychologických pohovorů se v poslední době vyvinula hrůzná praxe — zkouška v rámci společenské návštěvy. Kandidáti stráví příjemný víkend, sledováni na každém kroku odborníkem. Když některý z nich zakopne o rohožku a zakleje, examinátoři skrytí v pozadí vítězoslavně vytáhnou notesy a honem si zapisují: „Špatná tělesná koordinace“ nebo „Nedostatek sebeovládání“. Není třeba podrobně popisovat tuto metodu, neboť její výsledky vidíme všude kolem sebe, a jsou skutečně žalostné. Examinátora uspokojí obvykle jen lidé, kteří jsou opatrničtí a podezíraví, pedantičtí a samolibí, moc toho nenamluví a nic nedělají. Stává se často, že když jsou uchazeči vybíráni touto metodou a z pěti set zvolen jeden jediný, je za pár neděl zase propuštěn pro naprostou neschopnost, která přesahuje i průměr přijatelný v daném oddělení. Z různých dosud vyzkoušených metod výběru je tato nepochybně nejhorší.
  Jaká metoda by se tedy měla v budoucnu užívat? Klíč k dost přijatelnému postupu lze najít v jednom aspektu soudobé výběrové techniky, o němž se zatím jen velmi málo psalo. Stává se totiž jen zřídkakdy, že by na ministerstvu zahraničních věcí hledali čínského překladatele, takže o metodě, jíž se při tom užívá, se věru mnoho neví. O místě se zveřejní oznámení v novinách a uchazeči předstupují před komisi, která má řekněme pět členů. Tři z nich jsou státní úředníci a dva věhlasní čínští vědci. Před komisí se vrší na stole 483 přihlášek na úředních formulářích spolu s různými osvědčeními. Všichni uchazeči jsou Číňané a všichni bez výjimky absolvovali s vyznamenáním pekingskou či siamenskou univerzitu anebo mají doktorát z filozofie z Cornellovy nebo John Hopkinsovy univerzity v USA. Skoro každý z těch kandidátů byl nějaký čas ministrem na Tchaj-wanu. Někteří přiložili své fotografie. Jiní se tomu moudře vyhnuli. Předseda komise se obrátí k přednímu čínskému znalci a praví: „Snad by nám doktor Wu mohl poradit, kterého z těch kandidátů bychom měli pojmout do užšího výběru?" Doktor Wu se nevyzpytatelně usměje a ukáže na haldu papíru. „Žádný z nich žádný dobrý," prohlásí stručně. „Ale jak to — chci říci proč?" ptá se překvapeně předseda. „Protože pořádný vědec by se nepřihlásil. Obával by se, že si zadá, nebýt vybrán." „Tak co si tedy počneme?" táže se předseda. „Snad bychom pro to místo získali doktora Lima," řekne doktor Wu. „Co o tom soudíte, doktore Li?" „Možná že by to i vzal," řekne doktor Li, „ale sami se na něj obracet nemůžeme. Co kdybychom se přeptali doktora Tana, jestli se domnívá, že by měl doktor Lim zájem." „Doktora Tana neznám," řekne Wu, „ale znám se s jeho přítelem doktorem Wongem." To už je předseda tak popletený, že neví, kdo se má na koho obrátit. Skvělé však je, že všechny ty přihlášky se mohou hodit do koše a začne se uvažovat o jediném kandidátovi, který se vlastně o místo ani neuchází.
  Rozhodně tu nemíníme radit, aby se této čínské metody užívalo všude, ale pro sebe si z ní můžeme vyvodit závěr, že ostatní metody se neosvědčují hlavně proto, že připouštějí příliš mnoho kandidátů. To množství se dá ovšem hned zpočátku podstatně omezit. Hodně komisí se například řídí radou: „Vyhoďte všechny, kdo jsou nad padesát, a hlavně vyrazte každého Ira,“ čímž se seznam žadatelů podstatně zredukuje. Pořád však zůstává až příliš mnoho jmen. Není skutečně dost dobře možné volit mezi třemi sty lidmi, kteří jsou všichni vysoce kvalifikovaní a mají nejlepší doporučení. Tuto nevýhodu si uvědomuje jen málokdo a inzeráty se stále koncipují tak, že nevyhnutelně přivábí tisíce zájemců.
  Oznamuje se třeba, že se uvolnilo odpovědné místo, neboť člověk, který je dosud zastával, se stal členem Sněmovny lordů. Plat je vynikající, penze velice slušná, povinnosti spíše formální, výsady značné, vedlejší výhody veliké a k tomu všemu se bezplatně poskytuje služební byt spolu s úředním vozem a neomezenými možnostmi cestování. Uchazeči nechť se přihlásí rychle, leč diskrétně, a přiloží kopie (ne originály) nanejvýš tří vysvědčení nedávného data. A výsledek? Lavina přihlášek, z toho mnohých od naprostých bláznů a spousty od vysloužilých majorů, kteří prý dovedou jednat s lidmi (což o sobě majorové ve výslužbě tvrdí vždycky). Nezbývá než všechny ty hromady papíru spálit a zamyslet se úplně znovu. Trochu takového uvážení hned na začátku by bylo všem zúčastněným ušetřilo spoustu času a nepříjemností.

  Stačí jen chvilku uvažovat a pochopíme, že dokonalý inzerát má přinést jedinou odpověď, a to od člověka, kterého potřebujeme. Začněme krajním případem.
Hledá se: Akrobat schopný chodit po provaze 60 metrů nad prudkým plamenem. Dvakrát za večer, v sobotu třikrát. Plat 25 liber týdně. Penze ani náhrada v případě úrazu se neposkytuje. Hlaste se osobně v cirkusu U divoké kočky mezi 9. a 10. ráno.
  Možná že inzerát není dokonale stylizován, ale jeho cílem bylo vyvážit nabídku slušného platu příslušným rizikem, tak aby se dostavil jediný uchazeč. Není třeba po tom člověku žádat podrobnosti o kvalifikaci a zkušenostech. Pro někoho, kdo nedokáže dost dobře chodit po provaze, nemůže být podobná nabídka přitažlivá. Je rovněž zbytečné zdůrazňovat, že uchazeči mají být tělesně zdatní, střízliví a nesmějí trpět závratí. To vědí dost dobře sami. Stejně tak není nutné si vymiňovat, aby se nehlásili lidé, kteří mají strach z výšek. Takoví se stejně nepřihlásí. Kdo chce podobný inzerát dobře formulovat, musí především odhadnout, jak přizpůsobit finanční odměnu míře nebezpečí. Nabídka tisíce liber týdně by mohla zlákat na deset žadatelů. Na patnáct liber by se zas nepřihlásil nikdo. Někde mezi těmi dvěma sumami leží přesné číslo určující nejmenší částku, která by mohla zlákat člověka takové práce skutečně schopného, jestliže se přihlásí víc uchazečů než jeden, byla částka maličko přehnána.
  Pro srovnání se podívejme na méně krajní případ.
Hledá se: Vysoce kvalifikovaný archeolog, ochotný strávit patnáct let na vykopávkách inckých hrobů v Ďábelské jámě na Aligátoří řece. Šlechtický titul či obdobná pocta zaručeny. Nárok na penzi — který dosud nikdo neuplatňoval. Plat 2000 liber ročně. Přihlášku pošlete trojmo ředitelství Hrabošova ústavu, Morové údolí, Illinois, USA.
  Tady jsou výhody a nevýhody jemně vyváženy. Není třeba zdůrazňovat, že kandidáti musí být trpěliví, odolní, neohrožení a bez rodinných závazků. Už samy podmínky inzerátu vyloučí každého, kdo takový není. Je rovněž zbytečné vyžadovat, aby uchazeči byli úplně zbláznění do vykopávání hrobů. Blázni to jsou určitě. Počet uchazečů je takto omezen nanejvýš na tři, a teď je důležité stanovit plat tak nízko, aby dva z nich odradil, a naproti tomu slíbit dostatečně vysokou poctu, aby nalákala třetího. V tomto případě můžeme předpokládat, že kdyby inzerát nabízel Řád svatého Michala a Jiřího, mohl by zaujmout dva uchazeče, kdežto nabídka Řádu britského impéria by také nemusela zaujmout vůbec nikoho. Výsledkem vší té snahy je, že se přihlásí jediný uchazeč. Je to sice cvok k pohledání, ale na tom nesejde. Je to přesně člověk, jakého potřebujeme.
  Mohlo by se zdát, že život poskytuje poměrně málo příležitostí k angažování provazolezců či archeologů specializovaných na vykopávání hrobů a že mnohem běžnějším problémem je najít kandidáty na práce méně exotické. To je sice pravda, ale nikdo nám nebrání, abychom přitom neuplatnili stejné zásady. Jejich uplatnění si však žádá — jak je ostatně jasné — mnohem většího důvtipu. Řekněme třeba, že se má obsadit místo ministerského předsedy. V dnešní době se tu spoléhá na nejrůznější volební metody, jejichž výsledky bývají obvykle katastrofální. Kdybychom se však rozpomněli na pohádky, které si pamatujeme z dětství, uvědomili bychom si, že v pohádkových časech se užívaly metody mnohem účinnější. Když se měl král rozhodnout, komu dát za manželku svou nejstarší nebo jedinou dceru a s ní mu předat i království, vymyslel si obvykle celý sled překážek, z nichž se ctí vyvázl jedině správný kandidát a nikdo jiný je často ani nepřežil. K ukládání takových zkoušek byli králové toho dost neurčitě stanoveného období dobře vybaveni personálně i technicky. Zaměstnávali ve svém podniku čaroděje, ďábly, víly, upíry, draky, obry a pidimužíky. Jejich říše byla zaplněna kouzelnými horami, ohnivými řekami, skrytými poklady a začarovanými lesy. Dalo by se snad namítnout, že dnešní vlády jsou na tom z tohoto hlediska mnohem hůř. To však není tak docela jisté. Vedoucí úředník, který má k dispozici služby psychologů, psychiatrů, statistiků a odborníků pro řízení, si nestojí o nic hůře (ani lépe) než vládce, který spoléhal na šeredné babizny a sudičky. Instituce vybavená filmovými kamerami, televizí, rozhlasem a rentgenovými přístroji není patrně v postavení o nic horším (ani lepším) než panovník, který užíval kouzelných proutků, skleněných koulí, studánek, jež splní každé přání, a plášťů, které ho činily neviditelným. Obě tato zřízení mají celkem obdobné možnosti, jak odhadnout, co se v kom skrývá. Jde jenom o to, jak převést pohádkové techniky do formy použitelné v moderním světě. A to, jak uvidíme, není příliš těžké.

  Za prvé se musíme rozhodnout, jaké vlastnosti by měl ministerský předseda mít. Není naprosto nutné, aby byly za všech okolností stejné, ale je třeba je sepsat a dohodnout se na nich. Řekněme, že vlastnosti pokládané za nejdůležitější budou tyto: 1. energie, 2. odvaha, 3. vlastenectví, 4. životní zkušenosti, 5. oblíbenost, 6. výmluvnost. Zjistíme nepochybně, že to jsou vlastnosti dost rozšířené, a všichni uchazeči, kteří přicházejí v úvahu, budou přesvědčeni, že jimi přímo oplývají. Výběr by se ovšem dal podstatně zúžit, kdybychom si vymínili: 4. zkušenost v krocení lvů a 6. výmluvnost v mandarínské čínštině. Tímto způsobem ovšem výběr zužovat nemíníme. Nestojíme přece ani tak příliš o vlastnosti takto vyhraněné, jako spíše o vlastnosti ve výjimečné míře. Jinými slovy — kandidát musí být nejenergičtější, nejodvážnější, nejvlastenečtější, nejoblíbenější a nejvýmluvnější v celé zemi. Takovému popisu může odpovídat jediný člověk, a to je také jediný uchazeč, kterého chceme. Podmínky přijetí musí být proto formulovány tak, aby všechny ostatní zájemce předem vyloučily. Měli bychom proto koncipovat inzerát takto:
  Hledá se: Ministerský předseda pro Ruritánii. Pracovní doba od 4 ráno do 11.59 v noci. Kandidáti musí podstoupit tři kola zápasu s mistrem těžké váhy (rukavice dle pravidel). Kandidáti zemřou bezbolestnou smrtí za svou zem, jakmile dosáhnou důchodového věku (65 let). Musí podstoupit zkoušku z parlamentních procedur, a nedosáhnou-li 95 bodů, budou likvidováni. Rovněž tak budou likvidováni, nezískají-li 75 procent hlasů při průzkumu popularity, konaném podle zásad Gallupova ústavu pro výzkum veřejného mínění. Dále budou povinni vyzkoušet svou výmluvnost na baptistickém shromáždění a přesvědčit přítomné, aby zatančili rokenrol. Ti, kteří neuspějí, budou rovněž likvidováni. Všichni zájemci nechť se dostaví ke Sportovnímu klubu (k postrannímu vchodu) 19. zářív 11.15 dopoledne. Rukavice jim budou zapůjčeny, ale tenisky, trička a trenýrky nechť si přinesou sami.
  Povšimněte si, že takovým inzerátem se dá ušetřit všechna zbytečná práce s přihláškami, osvědčeními, fotografiemi, doporučeními a vůbec se všemi formalitami užšího výběru. Protože inzerát byl správně formulován, dostavil se jediný uchazeč, a ten se může ujmout úřadu okamžitě — anebo téměř okamžitě. Ale co když se nepřihlásí nikdo? To svědčí o tom, že inzerát potřebuje přeformulovat. Zřejmě jsme žádali víc, než vůbec kďe existuje. Takže tentýž inzerát (který je mimochodem dost stručný) se dá uveřejnit po menší úpravě znovu. Při zkoušce z parlamentních procedur můžeme žádat jen 85 bodů, při průzkumu popularity 65 a tři kola proti mistru těžké váhy můžeme omezit na dva. A tak lze podmínky postupně zmírňovat, dokud se nějaký zájemce neobjeví.
  Co když se však dostaví uchazeči dva, anebo dokonce tři? Z toho poznáme, že jsme si nepočínali dost vědecky. Zřejmě jsme požadavek na zkoušku z parlamentních procedur snížili až příliš — měli jsme žádat tak 87 bodů — a při průzkumu oblíbenosti 66. Ať už je důvod jakýkoli, stal se nám malér. V čekárně sedí dva, možná i tři uchazeči. Musíme se mezi nimi rozhodnout a nemíníme tím ztratit celé dopoledne. Mohli bychom snad začít se zkouškami a eliminovat uchazeče, kteří by dosáhli nejslabšího výsledku. Dá se to však zařídit rychleji. Předpokládejme, že všichni tři uchazeči oplývají všemi vlastnostmi, které jsme stanovili za zcela podstatné. Zbývá nám jediné — určit si ještě jednu takovou vlastnost a ověřit si ji tou nejjednodušší zkouškou. Stačí zeptat se nejbližší mladé dámy (nejspíše sekretářky nebo písařky): „Kterého byste si vybrala?“ Dívka pohotově ukáže na jednoho uchazeče a tím celou záležitost vyřeší. Dalo by se snad namítnout, že stejně tak jsme si mohli hodit mincí anebo nechat jakkoli jinak rozhodnout náhodu. Tady však nesehrála roli náhoda. V poslední chvíli jsme položili důraz na další vlastnost, na kterou zatím nikdo nepomyslel — na uchazečovu mužskou přitažlivost.

VYSOKÉ FINANCE ANEB BOD MIZEJÍCÍHO ZÁJMU

  Lidé, kteří rozumějí peněžnictví, se dělí na dvě skupiny — na ty, kteří sami vlastní veliké jmění, a na ty, co nemají ani vindru. Pro milionáře je milión liber něčím skutečným a pochopitelným. Pro vědce, který se zabývá užitou matematikou, či pro docenta ekonomie (o nichž o obou se dá předpokládat, že skoro hladovějí) je milión liber stejně skutečný jako tisíc, protože jaktěživ žádnou takovou sumu nevlastnili. Svět je však plný lidí, kteří spadají mezi tyto dvě kategorie nevědí nic o miliónech, ale jsou zvyklí myslet v tisících, a z takových lidí také obvykle sestávají finanční komise. Výsledkem je jev, který byl sice často pozorován, ale nikdy zevrubně prozkoumán. Dal by se nazvat zákonem triviálnosti, který lze stručně charakterizovat asi tak, že čas strávený kterýmkoli bodem programu je nepřímo úměrný projednávané částce.
  Zamyslíme-li se však nad tím důkladněji, uvědomíme si, že tvrzení, jak je tento zákon naprosto neprozkoumaný, neodpovídá tak docela pravdě. Něco se v této oblasti přece jen udělalo, ale badatelé se zřejmě ubírali cestou, která je nikam nedovedla. Předpokládali totiž, že největší důraz by se měl klást na pořadí, v němž se jednotlivé body projednávají. Dále předpokládali, že nejvíce času, který je při jednání k dispozici, se vynaloží na body jedna až sedm a další už proběhnou téměř bez povšimnutí. Výsledek je nám všem dobře známý. Posměch, s nímž byla přijata přednáška doktora Krafala v Blábolově, se tehdy zdál až přehnaný, ale všechny další diskuse na toto téma ukázaly, jak oprávněné byly kritické hlasy. Vždyť se promarnila celá léta na výzkum založený na mylném výchozím předpokladu. Dnes už víme, že alespoň pokud jde o tento problém, je pořadí jednotlivých bodů programu zanedbatelné. Víme rovněž, že doktor Krafal měl náramné štěstí, když se mu podařilo uprchnout, byť jenom ve spodním prádle. Kdyby si byl troufl předložit své chatrné závěry další konferenci, která se konala v září, byl by se setkal s ohlasem mnohem drtivějším než jenom s pouhým výsměchem. Účastníci by jistě dospěli k přesvědčení, že se úmyslně snaží marnit jim čas. Máme-li v tomto průzkumu trochu pokročit, musíme pominout všechno, co se zatím udělalo. Nezbývá než začít úplně od začátku a vžít se do práce takové finanční komise. Pro čtenáře neodborníka lze její jednání zachytit dramatickou formou:
PŘEDSEDA: Přecházíme nyní k devátému bodu programu. Referovat bude náš pokladník pan Rozumbrada.
ROZUMBRADA: Máte před sebou, pane předsedo, předběžný rozpočet na atomový reaktor, rozepsaný v příloze H ve zprávě subkomise. Jak uvidíte, byl projekt i stavební návrh schválen profesorem Jaderným. Celkové náklady vystoupí na deset miliónů liber. Stavební firma Hrc a Drc je názoru, že práce by mohla být hotova do dubna příštího roku. Náš technický poradce architekt Šikula nás upozornil, že s dokončením můžeme počítat nejdříve v říjnu. Tento názor s ním sdílí známý geofyzik dr. Halda, který připomíná, že bude pravděpodobně třeba zapustit na dolním konci pozemku betonové piloty. Plán hlavní budovy máte před sebou — viz příloha IX — a modráky jsou rozloženy po stole. Rád vám poskytnu jakoukoli informaci, která by vás jako členy komise zajímala.“
PŘEDSEDA: Děkuji vám, pane Rozumbrado, za velmi výstižný výklad k navrženému projektu. Prosím nyní přítomné členy, aby se k němu vyjádřili.
Teď bychom se měli na chviličku zarazit a uvědomit si, jaké názory by asi přítomní členové mohli na projekt mít. Řekněme, že komise má jedenáct členů, počítáme-li i předsedu a pomineme-li tajemníka. Z těchto jedenácti členů čtyři — včetně předsedy — vůbec nevědí, co to atomový reaktor vlastně je. Z ostatních zase tři nemají ani ponětí, k čemu je dobrý. Další sice dost dobře vědí, k čemu taková věc slouží, ale jen dva z nich přibližně tuší, na kolik by mohla přijít. Jedním z nich je pan Porges, druhý pan Solida. Lze předpokládat, že Porges se ozve první.
PORGES: Víte, pane předsedo, je mi jen trochu líto, že nemohu mít větší důvěru ve firmu, které hodláme zadat projekt, ani v naše poradce. Kdybychom se bylí obrátili rovnou na profesora Leviho a stavbou pověřili firmu David a Goliáš, zdála by se mi celá myšlenka slibnější. Pan Lev Roubíček by nás zas jistě nezdržoval nepromyšlenými odhady, s jakým zpožděním může být práce provedena, a dr. Mojžíš Stern by jistě dokázal přesně určit, jestli jsou terénní úpravy nutné, nebo ne.
PŘEDSEDA: Jistě všichni oceňujeme upřímný zájem pana Porgese, aby práce dopadla co nejlépe. Domnívám se však, že na to, abychom povolávali nové technické poradce, je už trochu pozdě. Jistě, hlavní smlouvu máme teprve podepsat, ale vynaložili jsme už na všechny přípravy příliš vysoké částky. Jestli se nezařídíme podle posudku, za který jsme už zaplatili, budeme muset práci honorovat nanovo. (Ostatní členové souhlasně mručí.)
PORGES: Žádám, aby mé připomínky byly zaprotokolovány.
PŘEDSEDA: Na to máte samozřejmě právo. Ale snad by nám k celé věci mohl ještě něco říct pan Solida?
Pan Solida je tu snad jediný, kdo se v záležitosti vyzná. Mohl by o ní říct ledacos. Zaokrouhlená částka deseti miliónů liber mu připadá podezřelá. Proč by to mělo dělat zrovna tolik? Proč by se vlastně měla bourat stará budova, aby se uvolnil prostor na nový projekt? Proč se dává stranou tak vysoká částka na „nepředvídaná vydání“? A kdo je ten dr. Halda? Není to náhodou ten člověk, kterého loni žalovala Naftová společnost vyschlých pramenů? Jenže pan Solida dost dobře neví, čím začít. I kdyby se odvolal na plány, ostatní členové se v nich nevyznají. Musel by jim začít vysvětlovat, co to takový reaktor vůbec je, a přitom by stejně nikdo nepřiznal, že z toho není moudrý. Radši když k tomu neřekne nic.
SOLIDA: Nemám připomínky.

PŘEDSEDA: Hlásí se snad o slovo někdo z ostatních členů? Dobrá. Mám tedy předpokládat, že s plánem a rozpočtem se souhlasí? Děkuji vám. Smím za vás za všechny tedy podepsat hlavní smlouvu? (Souhlasné mručení). Děkuji vám. Můžeme přejít k desátému bodu.
Když si odmyslíme těch pár vteřin, kdy šustily papíry a rozvinovaly se plány, zabral devátý bod jenom dvě a půl minuty. Schůze probíhá dobře. Někteří členové si však dělají nad tím devátým bodem špatné svědomí. V duchu si vyčítají, že se do jednání moc nevložili. Na to, aby začali zpochybňovat projekt reaktoru, je už pozdě, ale rádi by na téhle schůzi ukázali, s jak velkým zájmem jednání sledují.
PŘEDSEDA: Bod desátý. Kůlna na jízdní kola pro administrativní zaměstnance. Dostali jsme rozpočet od firmy Jezevec a Červotoč, která nám navrhuje, že stavbu provede za 350 liber. Plány i s přesným rozpočtem máte před sebou, pánové.
MÍLIUS: Částka se mi zdá přehnaná, kdybyste dovolil, pane předsedo. Jak vidím, má být střecha z hliníku. Nepřišel by snad levněji osinek?
SKRBLIL: Pokud jde o náklady, souhlasím s Míliusem, ale myslím, že střecha by měla být z pozinkovaného plechu. Kůlna by pak podle mého odhadu přišla na 300 liber, a dost možná že i levněji.
PLICHTA: Šel bych ještě dál, pane předsedo. Ptám se, jestli je taková kůlna vůbec nutná. Už tak děláme pro své zaměstnance až moc. Potíž je v tom, že nejsou s ničím spokojeni. Za chvíli budou chtít garáže.
SKRBLIL: Ne, v tom nemohu s Plichtou souhlasit. Podle mého soudu kůlna zapotřebí je. Jenomže jde o materiál a náklady...
Debata se nám krásně rozjela. 350 liber je částka, kterou dokáže každý pochopit. Kůlnu a jízdní kola si umí všichni představit. Diskutuje se proto dál ještě tři čtvrtě hodiny a možná že se tím ušetří něco kolem padesáti liber. Členové komise se narovnají se zadostiučiněním na židlích, vědomi si, že přece jen tu byli co platní.
PŘEDSEDA: Bod jedenáctý. Občerstvení podávané na schůzích výboru sociální péče. 35 šilinků měsíčně.
MÍLIUS: Jaké občerstvení se na těch schůzích vlastně podává, pěkně prosím?
PŘEDSEDA: Nejspíš káva.
SKRBLIL: To znamená, že ročně se na občerstvení vydá — moment — 21 liber?
PŘEDSEDA: Přesně tak.
PLICHTA: Pane předsedo, ptám se, jsou-li takové výlohy vůbec oprávněné. Jak dlouho ty schůze trvají?
Teď se rozpoutá debata ještě ohnivější. Dost možná že někteří členové komise nevědí, jaký je rozdíl mezi osinkovou krytinou a pozinkovaným plechem, ale kávu znají všichni — vědí, co to je, jak ji vařit, kde ji kupovat, a jestli by se vůbec kupovat měla. Tenhle bod programu zabere celé komisi hodinu a čtvrt, až její členové nakonec požádají, aby jim tajemník opatřil přesnější podklady, a rozhodnutí se odloží na příští schůzi.
  Nás teď pochopitelně zajímá, jestli by částka ještě menší —třeba deset nebo pět liber — zaměstnala finanční komisi na úměrně delší dobu. Nutno však přiznat, že zatím to ještě nevíme. Můžeme však již předpokládat, že existuje bod, kdy dochází ke zvratu a kdy členové komise dospějí k závěru, že částka už ani nestojí za to, aby se jí zabývali. Zůstává teď na dalším výzkumu, aby byl tento bod zvratu určen. Rozdíl mezi debatou o vynaložení dvaceti liber (hodina a čtvrt) a debatou o deseti miliónech (dvě a půl minuty) je skutečně značně velký. Bylo by proto zajímavé stanovit přesný bod, kdy k této ztrátě zájmu dochází. A nejenže by to bylo zajímavé, mělo by to i praktický význam. Kdybychom například věděli, že bod mizejícího zájmu je představován částkou patnácti liber, mohl by pokladník, který má dát projednat vydání šestadvaceti liber, předložit návrh nadvakrát; jednou na čtrnáct a podruhé na dvanáct liber, a tak ušetřit komisi spoustu času a námahy.
  Všechny tyto závěry jsou zatím čistě jen hypotetické, ale máme důvod se domnívat, že bod mizejícího zájmu odpovídá částce, kterou je ten či onen člen komise ochoten prohrát v sázce anebo věnovat na dobročinné účely. Problém by se tedy dal snadno vyřešit dotazem v některé dostihové kanceláři nebo metodistické kapli. Mnohem obtížnější ovšem bude hledat bod, kdy projednávaná částka je tak vysoká, že už se ani o ní jednat nedá. Jedno je však jasné — že jednání o vynaložení deseti miliónů liber či deseti liber může zabrat stejně dlouhou dobu. Odhad dvou a půl minut není zřejmě docela přesný, ale nesporně existuje jisté časové rozpětí — něco mezi dvěma minutami a čtyřmi a půl minutami — které postačí stejně pro diskusi o největší, jako o nejmenší částky.
  V této oblasti je třeba ještě dlouhého a podrobného průzkumu, ale až jednou budou zveřejněny jeho konečné závěry, budou jistě velice zajímavé a lidstvu přinesou i bezprostřední užitek.

PLÁNY A INVESTICE ČILI SPRÁVNÍ BUDOVY
  Každý, kdo se zabývá společenskými institucemi, je dobře obeznámeni s nejběžnějším kritériem, jak lze zjistit, nakolik je který pracovník důležitý. Stačí znát počet dveří, kterými se k němu musí projít, počet jeho osobních tajemníků a telefonních aparátů a porovnat jej s výškou koberce v centimetrech, a dostaneme jednoduchý vzorec, který platí snad pro všechny země světa.
  Daleko méně už je ovšem známo, že stejných měřítek se dá v opačném smyslu použít i pro samotné instituce.
  Podívejme se třeba na takové nakladatelství. Jak všichni víme, libují si nakladatelé v chaotickém nepořádku. Návštěvník se ohlásí u dveří, které jsou zcela zřejmě hlavním vchodem, ale je zase vyveden na ulici, kolem bloku, jakousi úzkou uličkou a pak nahoru do třetího patra. Podobně jsou umístěny i výzkumné ústavy, obvykle někde v přízemí bývalého soukromého domku, odkud vede jakási bláznivá dřevěná chodba k chajdě z vlnitého plechu na pozemek, kde kdysi bývala zahrada. A copak všichni například nevíme, jak jsou uspořádána mezinárodní letiště? Když vystoupíme z letadla, vidíme (nalevo či napravo) vysokou, do lešení oděnou budovu. Nato nás letuška odvede do boudy s azbestovou střechou. A nikdo z nás ani na chvíli nedoufá, že tomu bude někdy jinak. Neboť než se ta velká reprezentační budova dostaví, bude zas letiště přemístěno někam jinam.
  Instituce, o nichž tu právě byla řeč, jsou sice čilé a výkonné, ale daří se jim v prostředí tak ošuntělém a provizorním, že jistě uvítáme pohled na podnik, který je od samého svého počátku obklopen pohodlím a důstojenstvím. Hlavní vchod z bronzu a skla je umístěn uprostřed souměrného průčelí. Naleštěné boty tiše přecházejí po oslnivě čisté, moderním materiálem kryté podlaze k nehlučnému výtahu. Dokonale kultivovaná dáma za přijímacím stolkem zašeptá cosi rudými rty do ledově modrého aparátu. Ladným gestem vám pokyne k chromovanému křeslu a oslnivým úsměvem vás utěší, jestliže náhodou dojde k menšímu nevyhnutelnému zdržení. Vzhlédnete-li od bohatě vypraveného časopisu, povšimnete si, že široké chodby se paprskovitě rozvětvují k sektorům A, B a C. Za zavřenými dveřmi slyšíte šum dobře organizované činnosti. Za minutu se už octnete po kotníky hluboko v koberci a vytrvale kráčíte do dáli k ředitelovu vzorně uspořádanému stolu. Zhypnotizován pevným šéfovým pohledem a ohromen originálem Matissa visícím na stěně podlehnete dojmu, že jste konečně poznal výborně řízenou instituci.
  Ve skutečnosti jste nic takového neobjevil. Dnes je už dobře známo, že dokonalého uspořádání dosahuje instituce teprve tehdy, když je už na pokraji zhroucení. Tento zdánlivě paradoxní závěr vyplývá z důkladného archeologického a historického výzkumu, při němž vyšly najevo i podrobnosti dost důvěrného rázu, jimiž se teď raději nebudeme zabývat. V podstatě spočívala metoda v tom, že byly vybrány a časově zařazeny budovy, zdánlivě dokonale navržené pro svůj účel. Jejich podrobným zkoumáním a porovnáním výsledků se pak ukázalo, že už sám stavební projekt je příznakem rozkladu. Když instituce prožívá doby vzrušujících objevů a rozmachu, nemá nikdo čas na úvahy, jak by měla vypadat její hlavní budova. K tomu se dospěje až později, kdy všechna důležitá práce je už vykonána. Jak dnes už dobře víme, znamená dokonalost konec, a konec znamená zánik.
  Tak třeba nepříliš zasvěcenému turistovi, který uchvácen nadšením stane před chrámem svatého Petra v Římě, musí tato bazilika a Vatikán připadat jako ideální kulisy pro papežskou vládu na vrcholu její slávy a moci. Tady jistě vyhlásil Inocenc III. hromovým hlasem své anathema, tady stanovil Řehoř VII. zákony. Pouhý pohled do průvodce však turistu poučí, že skutečně mocní papežové vládli dávno předtím, než byl tento dóm zbudován, a často dokonce vládli odjinud. A co víc, pozdější papežové téměř ztratili svou autoritu, ještě než byla stavba dokončena. Julius II., který o stavbě rozhodl, a Lev X., který schvaloval Raffaelův návrh, zemřeli dávno předtím, než budovy nabyly současné tvářnosti. Bramantův palác se stavěl až do roku 1565, chrám byl vysvěcen teprve v roce 1626 a sloupová kolonáda byla dobudována až v roce 1667. Velké dny papežské moci minuly zřejmě už předtím, než se o tom dokonalém projektu vůbec začalo uvažovat. A než byla stavba dokončena, téměř nikdo už slavné papežské doby nepamatoval.
  Dá se dost snadno dokázat, že takový sled událostí není výjimkou. Přesně stejně se situace vyvíjela v dějinách Společnosti národů. Od jejího ustavení v roce 1919 až asi do roku 1930 se do ní vkládaly velké naděje. V roce 1933 však už bylo jasné, že se pokus nevydařil. Zato však Palác národů, který měl být architektonickým výrazem Společnosti, byl otevřen teprve v roce 1937. Tato budova si jistě zasloužila obdiv. Projekt sekretariátů, poradních síní i bufetů byl dobře promyšlen. Nechybělo nic, co mohl přinést lidský důmysl — ovšem až na Společnost národů. Ta prakticky přestala existovat právě v roce, kdy byl palác dostavěn.
  O Versailles by se snad dalo tvrdit, že jsou úplně opačným případem — architektonickým ztvárněním panování Ludvíka XIV. v údobí jeho vrcholu. Jenže i tady fakta odmítají podporovat teorii. Versailles měly sice charakterizovat vítězného ducha své epochy, ale z větší části byly dostavěny až v pozdním období vlády „Krále slunce“ a částečně dokonce až za vlády jeho nástupce. Versailles se stavěly hlavně v letech 1669 až 1685. Král se v nich usídlil až v roce 1682, kdy stavební práce ještě probíhaly. Proslulá královská ložnice byla obývána až od roku 1701 a kaple byla dostavěna až devět let nato. Pokud se díváme na Versailles spíš jako na sídlo vlády než jako na královskou rezidenci, pak si musíme uvědomit, že se jím staly teprve od roku 1756. A přitom Ludvík XIV. slavil svá největší vítězství do roku 1679, vrcholu slávy dosáhl v roce 1682 a od roku 1685 jeho moc již upadala. Podle jistého historika Ludvík „příchodem do Versailles zpečetil chmurný osud své dynastie a svého rodu“. Jiný historik prohlašuje o Versailles, že „celá stavba byla dokončena právě v době, kdy Ludvíkova moc začala upadat.“ A třetí — i když málomluvně — podporuje tuto teorii, neboť praví, že období od roku 1685 do roku 1713 lze označit za „léta úpadku“. Jinak řečeno, návštěvník, který se domnívá, že maršál Henri Turenne vyjížděl z Versailles za vítězstvím, se hluboce mýlí. Historicky mnohem přesnější by bylo si vybavit, s jakými rozpaky asi tlumočili v tomto prostředí poslové zprávu o porážce u Blenheimu. V paláci, kde se to jenom skvělo symboly vítězství, nevěděli nejspíš, kam s očima.
  Zmínka o Blenheimu nám přirozeně připomene Blenheimský palác, který byl postaven pro vítězného vévodu z Marlborough. I tady vidíme ideálně promyšlenou budovu, tentokrát stavěnou, aby tu dlel na odpočinku národní hrdina. Heroické proporce jsou možná spíš působivé než útulné, ale celkový dojem vyzněl přesně podle architektových představ. Nelze si představit stavbu, v níž by byla výstižněji zachycena legenda. Těžko vymyslet vhodnější prostředí, kde by se mohli scházet staří spolubojovníci ve výroční den bitvy. Radost z takových představ nám trochu pokazí, uvědomíme-li si, že nic takového se tu nemohlo odehrát. Vévoda nikdy v paláci nežil a ani jej vlastně neviděl dostavěný. Sídlil v Holywellu nedaleko St. Albans, a když zavítal do města, přebýval v Marlboroughském paláci. Zemřel ve windsorském zámku a o jeho starých přátelích je známo, že když se sešli, obědvali ve stanu. Blenheimský palác se nestavěl tak dlouho, že by byl budován podle příliš pracného projektu — i když pracný byl ten návrh až dost —, ale hlavně že vévoda byl tehdy v nemilosti a po dva roky ve vyhnanství, a to přesně v době, kdy by byl za jiných okolností sledoval dovršení stavby.
  Jak to však bylo s monarchií, jíž vévoda z Marlborough sloužil? Stejně jako dnes putují turisté s průvodcem v ruce Oranžérií či Zrcadlovou galérií, bude si třeba jednou budoucí archeolog prohlížet místa, kde kdysi stával Londýn. A možná že bude dokonce v troskách Buckinghamského paláce spatřovat skutečný projev moci britské monarchie. Projde širokou třídou od Oblouku admirality až k samotné bráně paláce. V duchu si vybaví přední nádvoří i ústřední balkón a pomyslí si, jak skvěle muselo takové uspořádání vyhovovat mocnému vládci, jehož vliv sahal až do nejvzdálenějších končin světa. I dnešní Američan se možná pozastaví nad arogantní samozřejmostí Jiřího III., který vládl z tak velkolepého sídla. Opět však zjišťujeme, že skutečně mocní monarchové bydleli jinde, v budovách, které už dávno neexistují — v Greenwichi nebo v Nonesuchu, v Kenilworthu či Whitehallu. Buckinghamský palác dal zbudovat Jiří IV. a tvůrcem stavby, o níž se tehdy psalo jako o „projevu obecně chabého a triviálního vkusu“, byl jeho dvorní architekt John Nash. Sám Jiří IV. však bydlel v Carlton House nebo v Brightonu a dostavěný palác již ani neviděl, stejně jak Vilém IV, na jehož příkaz byla stavba dokončena. Jako první se tam usídlila v roce 1837 královna Viktorie a v roce 1840 se také z nového paláce pořádala její svatba. Královně Viktorii však nadšení pro Buckinghamský palác nadlouho nevydrželo. Její manžel rozhodně pobýval raději ve Windsoru a ona sama později v Balmoralu či Osbornu. Chceme-li tedy být přesní, musíme nádheru Buckinghamského paláce spojovat spíše s pozdější, přísně ústavní monarchií. Pochází tedy z dob, kdy moc už přešla do rukou parlamentu.
  Můžeme se proto oprávněně ptát, zda Westminsterský palác, kde zasedají sněmovny, je skutečným výrazem parlamentní vlády. Rozhodně je to stavba navržená tak, aby tu bylo vhodné prostředí pro rozpravy, ale i dostatek místa na všechno ostatní — na schůze různých výborů, na klidné studium, odpočinek i čaj na terase. Najde se tu vše, co si jen zákonodárce může přát, a to vše v budově, která je neobyčejně důstojná a pohodlná. Taková budova by měla pocházet z doby, kdy parlamentní vláda byla na vrcholu své moci, jenomže něco takového se už ani neodvážíme předpokládat. Data nám do této teorie opět nezapadají. Původní parlament, kde se v řečnickém umění předstihovali Pitt a Fox, byl zničen při požáru v roce 1834. Zřejmě proslul nejen vysokou úrovní debat jako svým nepohodlím. Dnešní budova se začaia stavět v roce 1840, částečně byla užívána od roku 1852, ale stále ještě nebyla dokončena ani v roce 1860, kdy její architekt zemřel. Své dnešní podoby nabyla kolem roku 1868. A nám už se vůbec nebude zdát náhodné, že od roku 1867, kdy byl schválen zákon o volební reformě, lze jasně sledovat úpadek parlamentu. Rok nato přešla veškerá iniciativa v zákonodárství z parlamentu na kabinet. Poslanci začali povážlivě ztrácet na vážnosti a lze nanejvýš říci, že od té doby „roli, byť skromnou, hraje jen pár neodvislých členů parlamentu". Slavné dny rozhodně minuly.
  Totéž neplatí na různá ministerstva, jejichž význam úměrně s úpadkem parlamentu vzrůstal. Průzkumem lze však dokázat, že ministerstvo pro Indii pracovalo zdaleka nejzdatněji, když bylo ještě umístěno ve Westminsterském hotelu. Ještě výmluvnější je vývoj ministerstva kolonií. Neboť v době, kdy ministerstvo kolonií (pokud vůbec nějaké existovalo) mělo k dispozici pár místností na Downing Street, prožívalo britské impérium největší rozmach, zato když se tento úřad přestěhoval do budov projektovaných přímo pro jeho účely, nastala v koloniální politice zcela odlišná etapa. Bylo to v roce 1875 a budova svým rozvržením přesně odpovídala všem pohromám, které postihly Británii za burské války. Zato za druhé světové války nastala pro ministerstvo úplně nová éra. Muselo si najmout naprosto nevhodné prozatímní kanceláře, stavěné původně pro anglikánskou církev a k docela jinému účelu, a samozřejmě že právě v tom období procházela britská koloniální politika poněkud osvícenějším obdobím, které však rozhodně skončí, až bude dostavěna nová ministerská budova na pozemku staré westminsterské nemocnice.
  Žádný příklad z britské skutečnosti však není tak výmluvný jako historie Nového Dillí. Ještě nikdy nedostali britští stavitelé možnost navrhnout tak velkolepé hlavní město a sídlo vlády pro obrovské množství obyvatel. Úmysl vybudovat Nové Dillí byl oznámen na císařské přehlídce v roce 1911, když na Pávím trůnu Mogulů zasedl král Jiří V. Sir Edwin Lutyens se tehdy pustil do plánů jakýchsi britských Versailles, velkolepých v pojetí, promyšlených do každé podrobnosti, mistrovských ve své myšlence a ohromujících rozsáhlostí. Každá etapa jejich budování však byla provázena dalším politickým fiaskem. Předehrou k tomu všemu byl zákon o indické vládě z roku 1909 a pak už následoval pokus o atentát na indického místokrále v roce 1912, Deklarace z roku 1917, zpráva Montaguea a Chelmsforda z roku 1918 a její důsledky v roce dvacátém. Lord Irwin se vlastně nastěhoval do svého nového paláce až v roce 1929, kdy už strana Indický národní kongres žádala nezávislost, kdy byla zahájena konference u kulatého stolu, a rok předtím, než vypuklo hnutí občanské neposlušnosti. Bylo by možné, i když dost únavné, sledovat takto celou historii až po den, kdy se Britové z Indie konečně stáhli, a ukázat přitom, jak každý ten ústupek byl přesně provázen zakončením další triumfální fáze ve výstavbě hlavního města. Nakonec se zbudovalo jen pouhé mauzoleum.

  Úpadek britského imperialismu začal vlastně po všeobecných volbách v roce 1906, které přinesly vítězství liberálních myšlenek. Nikoho by tedy nemělo zvlášť překvapit, když si povšimne, že právě toto datum je vytesáno coby rok dokončení stavby do nezničitelné žuly nad vchodem ministerstva války. Bitvu u Waterloo nikterak neovlivnilo, že byla řízena z ošuntělých kancelářiček nad branami, kde dodnes vídáme slavnostní výměnu královské jízdní gardy. Zato plány útoku na Dardanely, který skončil katastrofou, byly schvalovány v prostředí navýsost důstojném. Co jestli i okázalé vybavení Pentagonu udělí jednou stavitelům další poučnou lekci? Neměli bychom zvlášť zdůrazňovat, že v umístění té budovy vedle Národního hřbitova je jistá logika, ale aspoň za prozkoumání to stojí.
  Žádného vlivného čtenáře této kapitoly rozhodně nemůžeme ujistit, že by mohl prodloužit život umírající instituce prostě jen jejím přesunutím z reprezentační správní budovy. Spíš by snad mohl zabránit tomu, aby se ta či ona organizace nezalkla hned při narození. Vidíme kolem sebe mnoho případů, kdy instituce jsou hned od samého počátku vybaveny plejádou náměstků, poradců a vedoucích, kteří se všichni scházejí v budově zvlášť pro ně projektované. Zkušenost nás poučila, že taková instituce zahyne. Zadusí se vlastní dokonalostí. Nemůže zakořenit, protože jí chybí půda. Neplodná už svou podstatou, nemůže ani vykvést.

RADY A RADOVÉ ANEB KOEFICIENT NEÚČINNOSTI
  O životním cyklu různých komisí a rad se dnes už toho ví tolik, až je s podivem, že dosud nebylo věnováno více pozornosti vědě zvané komitologie. První a nejelementárnější zásadou této vědy je, že komise je spíš organického než mechanického charakteru — není to stavba, nýbrž rostlina. Zakoření se, roste, vykvete, odkvětá, uvadá a rozsévá kolem semínka, z nichž potom vzejdou a vykvetou další komise. Jen ti, kdo mají dobře na paměti tuto zásadu, mohou skutečně proniknout do složení a historie moderní správy.
  Jak se dnes již obecně uznává, dělí se komise zhruba do dvou kategorií — a) na ty, z nichž může člen jako jednotlivec něco vyzískat, a b) na ty, kam může jedině něčím přispět. Příklady komisí b) nejsou pro náš účel zvlášť zajímavé, a někteří lidé dokonce pochybují, že to vůbec komise jsou. O zásadách, které jsou s určitými obměnami společné všem komisím, se poučíme mnohem spíše z daleko početnější skupiny a). Ze skupiny a) se nejpevněji zakořenily a nejbujněji rozrostly komise, které zaručují svým členům nejvíce moci a vážnosti. Ve většině zemí světa se takovým komisím říká „kabinety“. V této kapitole prozkoumáme kabinety různých zemí od minulosti až po současnost.
  Při pohledu mikroskopem se jako ideálně velký kabinet obvykle jeví komitologům, historikům a dokonce i těm, kdo kabinety sestavují, kabinet pětičlenný. V takovém složení zasazená rostlina prosperuje, i když se třeba i stane, že dva členové odcestují nebo se vážně roznemohou. Pět členů se snadno svolává, a když se sejdou, dokáží jednat účinně, důvěrně, diskrétně a pohotově. Z těch původních pěti mohou být čtyři odborníky na určitý obor — na peněžnictví, zahraniční politiku, obranu a právo. Pátý, který žádný z těch oborů nezvládl, se stává obvykle předsedou komise.
  Ačkoliv je na první pohled jasné, jak výhodné je ponechat komisi v pětičlenném složení, zjišťujeme dalším pozorováním, že počet se brzy rozrůstá na sedm nebo devět. Tento vzrůst, k němuž dochází téměř všude (možná s výjimkou Lucemburska nebo Hondurasu), se obvykle omlouvá tím, že je zapotřebí speciální znalosti více oborů než čtyř. Ve skutečnosti však mluví pro rozšíření důvody mnohem pádnější. Neboť jak se ukáže, v devítičlenném kabinetu dělají tři politiku, dva dodávají informace a jeden pronáší finanční varování. Spolu s neutrálním předsedou to tedy znamená sedm aktivních členů, a na první pohled se zdá, že další dva jsou tam čistě jen pro ozdobu. Takové rozdělení úloh bylo v Británii pozorováno poprvé kolem roku 1639, ale jistě se už dávno předtím zjistilo, jak pošetilé je zařazovat do jednoho výboru více než tři schopné a výřečné muže. Zatím víme jen velmi málo o postavení oněch dvou mlčenlivých členů, ale právem můžeme předpokládat, že v druhém stadiu svého vývoje by bez nich kabinet ani nemohl existovat.
  Některé kabinety na světě (a tu nás napadne Kostarika, Ekvádor, Severní Irsko, Libérie, Filipíny, Uruguay a Panama) ustrnuly v tomto svém druhém stadiu, což znamená, že omezily svůj počet na devět. Ty však zůstávají výjimkou. Jinde, zejména na větších územích, se kabinety obvykle podřídily zákonu růstu. Přijali se další členové, někteří údajně proto, že měli zvláštní znalosti, většinou však proto, že kdyby nebyli přijati, nadělali by spoustu nepříjemností. Jejich odpor se dal umlčet jedině tím, že se podílejí na každém rozhodnutí. Takže byli jeden po druhém přibráni (a zpacifikováni) a tím stoupl celkový počet na dvacet. V tomto třetím stadiu kabinetů se už jeví značné nevýhody.
  Nejzřejmější nevýhodou bývá, že je velice obtížné svolat tolik lidí na jedno místo, den a hodinu. Jeden člen odjíždí osmnáctého a druhý se vrací až po jedenadvacátém. Třetí nemá nikdy čas v úterý a čtvrtý není k zastižení před pátou odpoledne. Tím však nesnáze teprve začínají, neboť i když se podaří dát většinu těch členů dohromady, ukáže se s největší pravděpodobností, že jsou to únavní staříci, kteří huhlají anebo vůbec neslyší. Jen málokterý z nich byl vybrán s představou, že je, může být anebo někdy byl co platný. Většina jich nejspíš byla povolána, aby se upokojila některá vnější skupina. Mají proto sklon vykládat, co se ve skupině, kterou zastupují, všechno děje. Jednání už zdaleka není tajné, a nejhorší ze všeho je, že si členové začnou své projevy připravovat předem. Vystupují na schůzích komisí a svým přátelům pak vyprávějí, co všechno řekli, anebo spíš co si představují, že řekli. Cím víc se však zástupci určitých skupin ujišťují navzájem o své nezbytnosti, tím naléhavěji si ostatní vnější skupiny žádají rovněž své zastoupení. Vytvářejí se vnitřní skupinky a všechny se snaží získat posilu tím, že si přiberou další členy. Počet stoupne brzy na dvacet, a i ta dvacítka bývá překročena. A potom, zcela náhle, vstupuje kabinet do čtvrtého, konečného stadia své existence.
  V anglických dějinách prošel tento rostlinný vývoj už pětkrát svou cyklickou obměnou. Jistě, dalo by se jen stěží dokázat, že první forma kabinetu — Královská velká rada, zvaná dnes Sněmovna lordů — mívala kdy pouhých pět členů. Ve chvíli, kdy se o ní prvně dovídáme, ztratila už svůj důvěrný charakter a měla devětadvacet až padesát členů (kteří svůj nárok zasedat v radě dědili). Jak se však Sněmovna rozrůstala, ztrácela na své moci. V přibližných číslech měla v roce 1601 šedesát členů, v roce 1661 sto členů, v roce 1760 dvé stě dvacet členů, v roce 1850 čtyři sta členů, v roce 1911 šest set padesát členů a v roce 1952 osm set padesát členů.
  V kterém bodě tohoto vývoje vznikl uprostřed shromáždění lordů užší výbor? Vznikl vlastně již v roce 1257, jeho členové si říkali Páni z Královské rady a nebylo jich ani deset. V roce 1378 jich bylo jenom jedenáct a stejně tak málo v roce 1410. A potom, za vlády Jindřicha V., jich začalo přibývat. Z dvaceti v roce 1433 jich bylo do roku 1504 jedenačtyřicet, a než se rada přestala scházet úplně, měla už sto sedmdesát dva členy.
  Uvnitř Královské rady se vyvinula třetí forma kabinetu — Tajná rada, která měla původně jen devět členů. V roce 1540 se rozšířila na dvacet členů, v roce 1547 na dvacet devět a v roce 1558 na čtyřiačtyřicet. A jak se rozrůstala, nevyhnutelně i ztrácela na významu. V roce 1679 měla jen čtyřicet sedm členů, v roce 1724 šedesát sedm, v roce 1902 dvě stě a v roce 1951 tři sta.
Uvnitř Tajné rady se vyvinula klika, Kabinetní rada, která Tajnou radu kolem roku 1615 zcela účinně nahradila. Ve chvíli, kdy se o ní prvně dovídáme, byla osmičlenná, ale asi v roce 1700 už měla dvanáct členů a v roce 1725 dvacet. Kabinetní radu pak asi v roce 1740 nahradila vnitřní skupina, od té doby nazývaná prostě „kabinetem“. Vývoj kabinetu se dá nejlépe zkoumat pomocí tabulky:

  Jak je z tabulky jasně vidět, od roku 1939 se udělalo mnoho pro záchranu této instituce — podobně jako se za královny Alžběty I. bojovalo za záchranu Tajné rady. Zřejmě byl kabinet v úpadku v roce 1940 a jeho práci se tehdy chystal převzít kabinet užší (pěti, sedmi či desetičlenný). Tak docela jasné to však není. Pořád ještě je docela možné, že si britský kabinet svůj význam zachoval.
  V porovnání s kabinetem britským kabinet Spojených států zřejmě úporně odolává politické inflaci. V roce 1798 měl přiměřený počet pěti členů, v roce 1840 pořád ještě jen sedm členů, v roce 1901 devět, v roce 1913 deset a v roce 1945 jedenáct, a pak oproti veškeré tradici snížil v roce 1953 svůj počet znovu na deset. Není ovšem zvlášť pravděpodobné, že pokus o jeho zužování, který začal rokem 1947, bude mít dlouhého trvání. Všechny zkušenosti mnohem spíš naznačují, že před dosavadním vývojem není úniku. Zatím se však Spojené státy (spolu s Guatemalou a El Salvadorem) těší pověsti, že si dokázaly zachovat výjimečně úzký kabinet, neboť mají dokonce méně ministrů než Nicaragua nebo Paraguay.
  Jak vypadají ve srovnání s USA ostatní země? Většina států má kabinet o počtu mezi dvanácti a dvaceti členy. Vezmeme-li si průměr asi z šedesáti zemí, zjistíme, že dosahuje šestnácti. Nejoblíbenějším počtem je patnáct (v sedmi případech) a devět (rovněž v sedmi případech). Nejpodivuhodněji nesporně působí kabinet Nového Zélandu, kde musejí jednoho svého člena představovat coby „ministra zemědělství, ministra lesnictví, ministra pro záležitosti maorských kmenů, ministra pověřeného maorským peněžnictvím a ministra pro ochranu krajiny“. Stejně tak si hostitel na banketu musí vyžádat před přípitkem nadlouho ticho, než připije „náměstku předsedy vlády, ministru zdravotnictví, ministru pověřenému dohledem nad úvěrovými společnostmi, sčítáním lidu, státní pokladnou a informačním odborem“. V ostatních zemích je taková orientální hojnost funkcí již mnohem vzácnější.
  Studium britského příkladu by mohlo vést k dohadu, že bod naprosté neúčinnosti kabinetu je dosažen, jakmile počet členů přesahuje dvacet nebo jedenadvacet. Instituce jako Královská rada, Páni z Královské rady i Tajná rada přece začaly upadat, když přestoupily počet dvaceti členů. Současný britský kabinet se právě tomu číslu blíží, a až v poslední chvíli se zarazil nad propastí (a to v roce 1958). Někteří komitologové by takový názor jistě přijali bez dalších diskusí. Jiní by prosazovali nutnost dalšího podrobného výzkumu, zejména na hranici u čísla jedenadvacet.
  Koeficient neúčinnosti však zřejmě leží někde mezi čísly dvanáct a dvaadvacet, což je dnes skutečnost už obecně uznávaná.
  Jaké vysvětlení můžeme alespoň zkusmo nabídnout pro tuto hypotézu? Především musíme jasně rozlišovat mezi skutečností a teorií a mezi symptomem a chorobou. Snad nejjasnějším symptomem je i malé nedorozumění. Je známo, že jakmile je na schůzi přes dvacet členů, změní se charakter celého shromáždění. Na protilehlých koncích stolu se odvíjejí různé rozhovory. Chce-li někdo, aby ho ostatní slyšeli, musí povstat. A když už jednou stojí, nezbývá mu než pronést řeč, třeba jenom tak, ze zvyku. „Pane předsedo,“ začne, „mohu zde snad bez obav, že by to někomu bylo proti mysli, prohlásit — jako člen, který tu mluví po pětadvacetileté zkušenosti — ne, dokonce snad i po sedmadvacetileté —, že touto záležitostí bychom se měli zabývat co nejvážněji. Spočívá na nás velká odpovědnost, pane předsedo, a já bych chtěl...“
  Uprostřed všeobecné zábavy si činorodí muži, pokud tu vůbec nějací zbyli, posílají lístečky: „Pojďte se mnou zítra na oběd, dojednáme to tam.“
  Co také mohou jiného dělat? Kolem si všichni tiše povídají. Řečník si vede dál svou, skoro jak kdyby mluvil ze spaní. Rada, kde je tím nejneužitečnějším členem, přestala existovat. Je vyřízená. Beznadějně odumřelá. Mrtvá jak špalek.
  Tolik je jisté. Ale příčiny jejího zániku tkví mnohem hlouběji, a tyto kořeny je třeba prozkoumat. Pořád ještě neznáme množství důležitých činitelů. Jak velký je stůl a jakého tvaru? Jaký je průměrný věk přítomných? V kolik hodin se rada schází? V textu, který není určen odborníkům, by bylo nesmyslné opakovat výpočty, jimiž se dospělo k prvnímu koeficientu neúčinnosti. Postačí snad, když prozradíme, že po dlouhém a usilovném studiu ve výzkumném ústavu komitologickém byla stanovena rovnice, která je nyní široce (i když ještě ne úplně) uznávána odborníky v této oblasti. Snad bychom měli na vysvětlenou dodat, že výzkum počítal s mírnou teplotou v místnosti, čalouněnými křesly a značnou střízlivostí. Na tomto základě vznikla rovnice:

   A c tu představuje průměrný počet členů přítomných na schůzi, o počet členů ovlivněných nátlakem vnějších skupin, s průměrné stáří členů, v vzdálenost v centimetrech mezi dvěma členy posazenými nejdál od sebe, l počet let od doby, kdy byly kabinet či rada založeny, t trpělivost předsedy měřená podle Peabodyho stupnice, k průměrný krevní tlak tří nejstarších členů, x pak vyjadřuje počet členů, kteří jsou na schůzi co platní ve chvíli, kdy už kabinet ani žádná jiná rada nemůže vůbec účinně pracovat. To je koeficient neúčinnosti, který, jak se výzkumem zjistilo, leží mezi 19,9 a 22,4. Desetinná místa představují částečné zastoupení — členy, kteří jsou po část schůze nepřítomni. 
  Nebylo by jistě zvlášť rozumné usoudit po zběžném pohledu na tuto rovnici, že komitologická věda dnes už kdovíjak pokročila. Komitologové a subkomitologové by sami jistě nic takového netvrdili, už proto, že by se obávali o své zaměstnání. Zdůrazňovali by spíše, že se svým výzkumem teprve začínají, nicméně že jsou na prahu ohromujícího pokroku. I když počítáme s osobním zájmem — to znamená, že si odmyslíme devadesát procent toho, co tito vědci tvrdí —, můžeme s jistotou předpokládat, že v této oblasti je třeba ještě mnoho udělat.    

  Tak bychom například měli během času stanovit rovnici, podle níž by se dal určit optimální počet členů v každé komisi. Toto zlaté číslo leží někde mezi číslem tři (kdy se nedokáže sejít ani počet členů schopných usnášení) a přibližně číslem jedenadvacet (kdy celý organismus začíná zanikat). Byla vyřčena teorie, že je to číslo osm. Proč asi? Protože osmička je jediné číslo, jemuž se většina států svorně vyhnula. Na první pohled je to teorie velmi přitažlivá, ale lze proti ní i vznést vážnou námitku. Osm členů měl přece ve své státní radě král Karel I. A jen si vzpomeňte, jak smutně to s ním dopadlo.

NESCHOSTIA ANEB POSTUPUJÍCÍ
PARALÝZA

  Všude se najdou úřady, obchodní podniky nebo vědecké instituce, kde ve vedení jsou těžkopádní pracanti, středně postavení úředníci se zabývají výhradné intrikami a mladí zaměstnanci si připadají nevyužiti anebo tráví čas flirtováním a různými radovánkami. Jejich pracovní snaha je nepatrná a výsledky nulové. Zamyslíme-li se však nad těmi smutnými poměry, vidíme, že lidé stojící v čele dělali, co se jen dalo, bojovali všemožně proti těžkostem, ale nakonec museli přiznat porážku. Nedávné průzkumy však ukázaly, že podobný nezdar není nevyhnutelný. Ve většině zanikajících institucí, jimiž se výzkum zabýval, bylo totiž komatózního stavu dosaženo přímo záměrně, po dlouhé usilovné snaze všech zúčastněných. Konečné zhroucení je sice důsledkem choroby, ale musíme si přiznat, že si ji většinou zavinili pacienti sami. Sotva onemocnění zjistili, urychlovali postup choroby, prohlubovali její příčiny a vítali její příznaky. Jde o chorobu přivozené méněcennosti, zvanou neschostia, onemocnění mnohem běžnější, než se domníváme, které se mnohem snáz rozpozná než léčí.
  Ve svém rozboru organizační paralýzy začneme systematicky popisem onemocnění od prvních příznaků až ke konečnému kolapsu. V druhé části své studie se budeme zabývat jejími symptomy a diagnózou. V třetí části bychom se měli alespoň stručně zmínit o terapii, jenže o té je známo jen velmi málo. Nelze ani čekat, že by se v nejbližší době na něco významnějšího přišlo, neboť není v tradicích britského lékařského výzkumu, aby se podobným záležitostem věnoval. Britští lékařští odborníci se obvykle spokojí tím, že zjistí příznaky a určí diagnózu. Francouzi naproti tomu začínají léčbou a o diagnózu se zajímají až později, pokud jí vůbec věnují pozornost. V této knize bychom se přece jen měli spíš držet metody britské, která sice pacientovi zvlášť nepomůže, ale rozhodně je mnohem vědečtější. Vždyť je určitě zajímavější o něco usilovat než mít v ruce hotový výsledek.
  Prvním příznakem nebezpečí bývá, výskytne-li se v té které instituci jedinec, u něhož se spojuje ve zvlášť vysoké koncentraci neschopnost se závistí. Žádná z těch vlastností není sama o sobě zvlášť významná a u každého člověka se od obou najde trochu. Jakmile však tyto dvě vlastnosti dosáhnou jistého stupně koncentrace — zatím vyjádřeného vzorcem N3Z3 —, dochází k chemické reakci. Oba zmíněné prvky se slučují v novou látku, kterou jsme pojmenovali „neschost“. Přítomnost této látky snadno odvodíme z chování jednotlivce, který ve svém oddělení ničeho nedosáhl, ustavičně se snaží zasahovat do práce oddělení ostatních a získat si vliv ve vedení. Odborník, který postřehne tuto zvláštní směs nezdaru a ctižádosti, vážně zavrtí hlavou a smutně zamumlá: „Primární neboli idiopatický neschost.“ Příznaky, jak uvidíme, jsou zcela nepochybné.
  Druhé neboli sekundární stadium choroby nastává, když si infikovaná osoba získá úplný nebo částečný vliv ve vedení instituce. V mnoha případech dochází k tomuto stadiu, aniž proběhlo prvotní období infekce, a to když takový Jedinec přichází do nového podniku ve vedoucím postavení. Člověka postiženého neschostií lze v tomto stadiu snadno rozeznat podle toho, jak tvrdošíjně se snaží zbavit všech, kdo jsou schopnější než on, a jak se všemožně pokouší zabránit, aby byl přijat nebo povýšen kdokoli, kdo by se třeba během času mohl jako schopnější projevit. Netroufá si říct: „Sekáč je až moc schopný,“ ale utrousí: „Sekáč? Je možná chytrý — ale dá se mu věřit? Spíš bych vzal pana Vocáska.“ Nemůže přece přiznat: „Vedle Sekáče si připadám jako úplná nula,“ a tak jen dodá: „Vocásek je podle mě uvážlivější.“ Uvážlivější je označení velmi zajímavé, v tomto případě znamená opak inteligence a charakterizuje člověka, který jde na všechno po starém.
  A tak je povýšen Vocásek a Sekáč odchází jinam. Vedení se postupně zaplňuje lidmi, kteří jsou hloupější než předseda správní rady, ředitel nebo jeho náměstek. Jestliže v čele instituce stojí člověk druhořadý, určitě se postará, aby jeho bezprostřední podřízení byli třetího řádu, a ti si zas dají záležet, aby se obklopili podřízenými řádu čtvrtého. Brzy se začnou všichni předhánět v tuposti a dělat ze sebe ještě větší hlupáky, než ve skutečnosti jsou.

  Další, terciární stadium v průběhu choroby nastává, když v celé instituci odshora dolů nezbyde ani jiskřička inteligence. To je pak komatózní stav, jak jsme jej popsali v prvním odstavci. Jakmile instituce dospěje do tohoto stadia, je prakticky mrtvá. V takovém komatu může setrvat třeba i dvacet let. Může se tiše rozpadnout. Nebo se nakonec může i uzdravit. Případů, kdy dojde k uzdravení, je však velice málo. Někomu bude třeba připadat zvláštní, že se chorá instituce může uzdravit bez léčení. Jde však o proces docela přirozený, podobný procesu, jímž si některé živé organismy vyvinou odolnost vůči jedům, které jim zpočátku byly smrtelně nebezpečné Celá instituce jako by byla postříkána roztokem DDT, který má zaručeně vyhubit všechny zárodky inteligence kolem dokola. Pár let ten postřik zabírá. Postupně si však vůči němu vyvinou někteří jedinci zvláštní odolnost. Zvyknou si skrývat své schopnosti pod maskou slabomyslné dobrodušnosti, takže pracovníci, pověření úkolem vymýtit všechny schopné široko daleko, je (pro svou vlastní tupost) nerozeznají, ani když na ně náhodou narazí.
  Slibný jedinec tedy proráží obranné valy a začíná nenápadně stoupat. Poflakuje se po kancelářích, blábolí cosi o fotbale, přihlouple se uchechtává, ztrácí spisy a zapomíná, jak se kdo jmenuje, prostě vypadá jak každý druhý. Sotva však pronikne do vedení, odhodí rázem masku a zjeví se coby démonický král v pantomimě. Se zděšenými výkřiky zjišťují vedoucí pracovníci, že se mezi ně dostal schopný člověk. Nemohou však už nic dělat. Škoda se stala, onemocnění ustupuje a není vyloučeno, že se instituce v příštích deseti letech úplně uzdraví. Případů, kdy dojde k vyléčení přirozenou cestou, je ovšem velmi málo. Obvykle postupuje choroba od jednoho zmíněného stadia k druhému a časem je téměř nevyléčitelná.
  Dověděli jsme se již, co je to za chorobu. Zbývá teď ještě ukázat, podle jakých příznaků se dá určit. Je však něco docela jiného popsat šíření nákazy v pomyslném případě, který byl podrobně popsán na počátku této kapitoly, než vstoupit do továrny, kasáren, kanceláří či na univerzitu a rozpoznat příznaky ve skutečném životě na první pohled. Všichni víme, jak asi prochází obchodník s realitami domem, který hodlá koupit. Najednou prudce otevře skříň anebo kopne do táflování a znechuceně vykřikne: „Vždyť je tu všechno ztrouchnivělé!“ (Kdyby zastupoval prodávajícího, nenápadně by založil klíč od skříně a začal upozorňovat na krásnou vyhlídku.) Stejně tak rozezná badatel ve vědách společenských příznaky neschostie, i kdyby byla třeba jen v počátečním stadiu. Zastaví se, přičichne a moudře pokývne, a každému by rázem mělo být jasné, že už všechno ví. Ale jak jen to mohl poznat? Jak zjistil, že tu už začíná hlodat neschostia? Být ještě nablízku počáteční zdroj nákazy, určila by se diagnóza snáz, ale při dobré vůli se dá určit i tehdy, když je bacilonosič třeba na dovolené. Jeho vliv se dá vysledovat z celkového ovzduší, hlavně z poznámek ostatních pracovníků. Tak například někdo najednou řekne: „Přece se do všeho nepohrnem! Copak můžeme soutěžit s lidmi od Elity? V našich Podprůměrných závodech děláme užitečnou práci, jak to od nás naše zem potřebuje. A to by nám přece mělo stačit, ne?“ Anebo: „Nesmíme si malovat, kdovíjak jsme výborní. Vždyť je to až směšné, jak se ti Snaživci a spol. vychloubají svou prací, úplně jako kdyby patřili do Elity.“ Anebo dokonce: „Někteří naši mládenci přešli do Elity a pár jich šlo zase k Snaživcům. Možná že udělali dobře. Nám celkem nevadí, že si tak polepšili. Není tak špatné vyměnit si občas nápady nebo zaměstnance — i když musíme uznat, že těch pár lidí, co přešlo z Elity k nám, nás moc nenadchlo. Asi můžeme čekat jenom takové výtečníky, kterých se chtějí jinde zbavit. Ale nesmíme si moc stěžovat. Když je to jenom trochu možné, vždycky se snažíme vyhnout nešvarům. A můžeme prohlásit, že svým nenápadným způsobem děláme užitečnou práci.“
  Co naznačují takové poznámky? Naznačují, či spíše jasné dokazují, že si instituce vytkla až příliš snadné cíle. Požaduje jen nízkou úroveň a nevadí jí, když se jí dostává úrovně přímo ubohé. Příkazy, které udělují neschopní vedoucí svým ještě neschopnějším podřízeným, ukládají jen minimální cíle, jichž má být dosaženo neúčinnými prostředky. O žádné velké schopnosti se tu nestojí, protože vedoucí by ani efektivnější organizaci nezvládl. Nad hlavním vchodem je zlatým písmem vepsáno moto: „Jen podprůměrně!“ Podprůměrnost se stala zásadou celého podniku. Pořád ještě si tu však uvědomují, že existuje i vyšší úroveň. Zmíníme-li se o lepších podnicích, můžeme v tomto stadiu ještě vycítit jistou omluvnost a rozpaky. Omluvy a rozpačitost se však brzy vytrácejí. Rychle se blíží druhé stadium choroby, a je na nás, abychom je nyní popsali.
  Druhé stadium se rozezná podle hlavního příznaku — samolibosti. Cíle byly stanoveny tak nízko, že byly klidně splněny. Terč visel na deset kroků od čáry a všichni se trefovali s velkým úspěchem. Vedoucí splnili, co si předsevzali, a začínají si připadat jako náramní kabrňáci. Všechno se jim povedlo, a brzy zapomenou, že k dosažení tak nepatrných cílů bylo třeba jen nepatrného úsilí. Uvědomují si jen, že se jim zdařilo, co chtěli dokázat — na rozdíl třeba od Snaživců. Jsou čím dál samolibější a jejich samolibost se projevuje asi v takovýchto poznámkách: „Náš šéf je ohromně rozumný, a když ho člověk pozná blíž, vidí, že je i chytrý. Moc toho nenapovídá, na to on není, ale jen málokdy udělá chybu." (Poslední slova lze oprávněně říct o každém, kdo jakživ neudělá nic.) Nebo: „My u nás na genialitu moc nevěříme. Inteligenti kolem sebe dokážou nadělat jenom paseku, nabourávají zaběhaný chod věcí a pořád chodí s novými nápady, které stejně ještě nikdo pořádně nevyzkoušel. My máme skvělé výsledky, protože se řídíme zdravým rozumem a táhneme za jeden provaz." A nakonec: „Na svou kantýnu jsme opravdu hrdí. Je až s podivem, jak dokáže ten kantýnský pořídit tak lacino výborné obědy. Ještě že ho tu máme!" Poslední poznámka padne, když sedíme u stolu potaženého špinavým vikslajvantem nad talířem jakési nepoživatelné a nepojmenovatelné šlichty a právě jsme se roztřásli hrůzou nad pachem tekutiny, kterou tu vydávají za kávu.

  Závodní jídelna vlastně vypoví o podniku víc než jeho kanceláře. Stejně tak jako když si chceme udělat úsudek o některé domácnosti a nahlédneme na záchod, je-li tam rezervní role toaletního papíru, a restauraci posuzujeme podle slánky na stole, ohodnotíme větší instituci podle toho, jak vypadá její kantýna. Jestliže je vymalovaná temně hnědou a světle zelenou barvou, má purpurové záclony nebo dokonce nezakrytá okna, nikde není vidět ani květinu, polévka je zahuštěná krupicí (a s ní tam pluje nebo také nepluje mrtvá moucha), na jídelním lístku se nabízí věčně jen haše a těstoviny, a vedení nad tím vším jásá, pak je to s institucí opravdu bledé. Neboť sebeuspokojení dosáhlo v tomto případě bodu, kdy odpovědní pracovníci už ani nerozeznají jídlo od blívajsu. Je to sebeuspokojení dovedené do samé krajnosti.
  Třetí a poslední stadium choroby nastává, když místo samolibosti zavládne netečnost. Vedoucí už se ani nevychloubají, jak je jejich instituce oproti ostatním schopná. Úplně zapomněli, že vůbec nějaké jiné instituce existují. Přestali se už stravovat v závodní jídelně, nosí si z domova mazané chleby a sypou si po pracovních stolech drobečky. Na nástěnných tabulích visí plakáty oznamující koncert, který se konal před čtyřmi lety. Na kanceláři pana Browna je vizitka s nápisem „Smith“ a pan Smith má na dveřích nalepenou visačku od kufru, na které je vybledlým inkoustem psáno „Robinson“. Rozbitá okna jsou umně vyspravena kousky tuhého papíru. Dotknete-li se vypínačů, obdržíte slabou, leč bolestivou ránu. Běloba na stropě oprýskává a malba je vkusně flekatá. Výtah nejezdí a na toaletě netěsní kohoutek od vodovodu. Z rozbitého světlíkového okna ukapává voda do kbelíku, který už přetéká, a odkudsi ze suterénu doléhá kvílení hladové kočky. Poslední stadium choroby přivedlo celou instituci k naprostému krachu. Příznaků choroby v této akutní formě je mnoho a jsou natolik zjevné, ža zkušený badatel nemusí do budovy ani zavítat a postihne je už z telefonu. Jakmile se mu ozve znuděné: „Haló!“, což je oslovení tak málo říkající, že z něho nikdo nemůže být moudrý, pochopí, jak se věci mají. Smutně zavrtí hlavou a zavěsí. „Pokročilé terciární stadium,“ zamumlá tiše, „a zřejmě se to ani nedá operovat.“ Neboť na všechny pokusy o léčbu už je pozdě. Instituce je prakticky mrtvá.
  Popsali jsme nyní chorobu, jak se jeví zevnitř i zvnějšku. Známe již její původ, průběh, důsledky nákazy a příznaky, podle nichž se dá určit. Britská lékařská věda jen málokdy pokročí dále ve svém pátrání. Sotva je nemoc určena, pojmenována, popsána a objasněna, jsou Britové naprosto spokojeni a s vervou se vrhají na další problémy, které se zrovna naskytnou. Když se jich někdo zeptá, jak chorobu léčit, překvapeně se zatváří a navrhnou kupříkladu penicilínovou kúru a vytržení všech zubů před ní nebo po ní. Jak záhy poznáme, léčebné postupy je totiž nijak zvlášť nezajímají. Máme se zachovat stejně jako oni, anebo uvážit (z hlediska společenských věd), zda by se přece jen nedalo něco podniknout? Jistě by bylo předčasné probírat do všech podrobností možnou terapii, ale nepochybně bude užitečné stanovit si aspoň obecně hlavní směr výzkumu, který by pomohl k vyřešení našich problémů. Rozhodně bychom si měli určit alespoň některé zásady.
  První takovou zásadou bude, že churavá instituce se nemůže léčit sama. Víme, že existují případy, kdy nemoc zmizela sama od sebe, právě tak jako se sama objevila, ale jsou to případy ojedinělé a odborníci je pokládají za neregulérní a nežádoucí. Léčení, ať už bude jakékoli, musí přijít zvenčí. Je sice možné, aby si pacient sám vyoperoval slepé střevo v lokálním umrtvení, ale podobné praktiky se netěší velké oblibě a lze k nim mít vážné výhrady. Jiné léčebné zákroky kladou na pacienta ještě větší nároky. Proto můžeme s naprostou jistotou vyslovit první zásadu, že totiž pacient nemůže být svým vlastním chirurgem. Pokud se instituce nachází v pokročilém stadiu nemoci, nutně potřebuje pomoc specialisty, a někdy je nezbytné povolat dokonce největší žijící kapacitu — samotného profesora Parkinsona. Tento odborník bude patrně vyžadovat značně vysoký honorář, ale v takovém případě není žádoucí skrblit. Je přece jasné, že jde o otázku života a smrti.
  Druhá zásada, kterou můžeme stanovit, zní, že primární stadium se dá vyléčit prostě injekcí, sekundární v některých případech chirurgickým zákrokem, avšak terciární musíme zatím považovat za nevyléčitelné. Kdysi doporučovali lékaři různé lektvary a prášky, ale na ty už dneska nikdo nevěří. Pak přišlo období, kdy se dost mlhavě mluvilo o psychologii, ale i ta už vyšla z módy, neboť se mezitím ukázalo, že většina psychoanalytiků by sama patřila do blázince. Dnešní doba si potrpí na injekce a infúze, a pracovníkům v oblasti společenských věd nezbývá, než aby drželi krok s medicínou. Narazíme-li tedy na případ primární nákazy, automaticky si už chystáme injekční stříkačku a váháme jenom, co by v ní asi (kromě vody) mělo být. V zásadě by měla taková injekce obsahovat nějakou povzbuzující látku, jenomže kterou vybrat? V účinné injekci, která může spasit, ale i zabít, by měla být především značná dávka nesnášenlivosti, jenže to je lék velmi vzácný a někdy až příliš silný. Nesnášenlivost lze získat z krve zupáků, a jak bylo zjištěno, obsahuje dva chemické prvky: a) kam se na nás všichni hrabou (VH) a b) to nikoho neomlouvá (NN“). Jestliže se sérum z nesnášenlivého jedince vstříkne do ochořelé instituce, má povzbudivý účinek a může organismus přimět, aby se sám začal bránit proti původnímu zdroji nákazy. Možná že takový zákrok instituci i prospěje, ale není zaručeno, že ji vyléčí natrvalo. Je totiž značně nejisté, zda se z organismu odstraní všechny infikované buňky. Z toho, co zatím víme, můžeme vyvodit závěr, že tato léčba zprvu jen utišuje bolesti, ale choroba setrvává v latentním stavu nadále, i když se nijak výrazně neprojevuje. Někteří odborníci jsou přesvědčeni, že opakovanými injekcemi lze dosáhnout úplného vyléčení, jiní se zase obávají, že taková léčba by mohla vyvolat nové podráždění, téměř stejně nebezpečné jako původní choroba. Nesnášenlivost je tedy lék, který je nutno užívat jen s krajní opatrností.
  Existuje i poněkud mírnější lék zvaný Posměch, ale zatím dost dobře nevíme, jak působí, má-li dost stálé vlastnosti a jaké jsou jeho účinky. Nemusíme se zvlášť obávat, že vstříknutím injekce posměchu pacientovi zvlášť uškodíme, ale na druhé straně není vůbec jisté, jestli ho taková injekce vyléčí. Odborníci se totiž shodují v názoru, že u neschostií postiženého jedince se vyvíjí silná vrstva ochranné kůže, která posměchu odolává. Možná že posměch trochu napomáhá k omezení infekce, ale víc se od něho očekávat nedá a také se po něm nikdy víc nežádalo.
  Občas se v podobných případech sáhne s dost slušným výsledkem k dalšímu léku — k nápravnému opatření —, což je metoda snadno proveditelná. I tady však můžeme narazit na jisté obtíže. Lék sice působí jako okamžité stimulans, ale někdy má zcela opačné účinky, než se od něho očekává. Po kratičké křeči aktivity zůstává neschostií postižený jedinec často ještě letargičtější než předtím a může napáchat stejné škody jako původní zdroj nákazy. Má-li být tedy nápravné opatření vůbec účinné, dá se použít jen jako jeden z prvků v preparátu, připravovaném ještě z nesnášenlivosti a z posměchu a možná i z dalších, dosud nevyzkoušených látek. Musíme ovšem čtenáře upozornit, že takový preparát dosud neexistuje.
  V druhotném stadiu choroby se podle našeho názoru dá operovat. Zasvěcení čtenáři jistě již slyšeli o zákroku zvaném debacilace a o práci spojované obvykle se jménem profesora Kudly. Operace, kterou poprvé provedl sám tento velký chirurg, spočívá prostě v tom, že se odstraní zachvácené tkáně a současně se organismus posílí čerstvou krví získanou ze zdravého organismu. Stalo se, že se podobná operace i zdařila. V zájmu spravedlnosti je ovšem nutno dodat, že často se zase nezdařila vůbec. Pro organismus může být až příliš velkým šokem. Čerstvá krev nemusí být právě k maní, a když se podaří ji obstarat, není ještě tak docela jisté, že se smísí s krví, která již v organismu koluje. Jinak však tato drastická metoda skýtá snad největší naději na úplné vyléčení.
  V terciárním stadiu se už nedá dělat vůbec nic. Instituce je pro všechny praktické účely mrtvá. Dá se snad založit znovu, ale jen pod novým jménem, úplně jinde a s novými zaměstnanci. Šetrnější vedoucí by mohli podlehnout pokušení a převést do nové instituce alespoň některé z původních zaměstnanců — například v zájmu kontinuity. Taková transfúze by ovšem byla osudná, neboť právě kontinuitě se musíme vyhnout. Ani kousíček starého zetlelého základu nesmíme pokládat za prostý infekce. Z původního pracoviště se nesmí přesunout zaměstnanci, zařízení ani zvyklosti. Po přísné karanténě by se vše mělo důkladně vydezinfikovat. Nakažení zaměstnanci by se měli poslat s nejvřelejšími doporučeními do soupeřských, zvlášť nesympatických institucí. Veškeré vybavení i se spisy by se mělo důkladně zničit. A pokud jde o budovy, nejlepší by bylo co nejvýhodněji je pojistit a potom podpálit. Teprve až z celého pracoviště zbude jen zčernalá holá troska, můžeme si být jisti, že jsme konečně vyhubili všechny zárodky zákeřné choroby.

NA PRAHU PENZE ANEB V KTERÉM VĚKU ODEJÍT DO DŮCHODU

Probrali jsme už mnoho důležitých problémů a úspěšně je vyřešili, takže by jistě bylo záhodno konečně přistoupit i k otázce, kdy a jak odejít do důchodu. Touto otázkou se zabývalo již mnoho prošetřovacích komisí, ale ty vyslechly vždy zcela protichůdné názory a dospěly k úplně zmateným, nedomyšleným a nejasným návrhům.
  Věk povinného odchodu do penze se pohybuje mezi pětapadesátým a pětasedmdesátým rokem, ale všechna ta věková rozmezí jsou sporná a nevědecká. Neboť pro každý věk, který je ať už náhodou, nebo ze zvyku určen, se dají nějaké argumenty najít.
  V institucích, kde se do penze odchází v pětašedesáti, se například tvrdí, že podle starých zkušeností začíná duševní síla a energie slábnout ve dvaašedesáti letech. Byl by to jistě poznatek velmi užitečný, kdybychom se z podniků, kde věk odchodu do penze je stanoven na šedesát let, nedovídali o jevech zcela odlišných. V těchto podnicích jsou totiž názoru, že lidé začínají ztrácet elán už v sedmapadesáti. A pracovníci, kteří odcházejí do důchodu v pětapadesáti, prý už nestojí za moc od dvaapadesáti. Stručně řečeno by se mohlo zdát, že pracovní schopnost upadá ve věku D minus 3, nezávisle na tom, pro jaký věk bylo D určeno. To je fakt jistě sám o sobě velmi zajímavý, ale moc nám nepomůže při rozhodování, jak vlastně ono D stanovit.
  I když nám tedy D — 3 není moc platné, může alespoň naznačovat, že dosavadní průzkumy se ubíraly špatným směrem. Častý postřeh, že lidé jsou různí — někteří staří už v padesátce a jiní zas čilí jako rybička v osmdesáti či devadesáti —, je možná docela trefný, ale moc daleko nás asi nedovede.
  Věk odchodu do penze by totiž neměl mít vůbec nic společného s člověkem, o jehož odchodu se uvažuje. Musíme si všímat spíš jeho nástupce — muže Y, který má nahradit muže X po jeho odchodu do důchodu. Jak dobře víme, projde X při své úspěšné kariéře těmito etapami:
1. Věk zaučování
(Z)

2. Věk nenápadnosti
(N)
Z + 3
3. Věk postupu
(P)
N + 7
4. Věk odpovědnosti
(O)
P + 5
5. Věk autority
(A)
O + 3
6. Věk dosažených cílů
(DC)
A + 7
7. Věk významnosti
(V)
DC + 9
8. Věk důstojnosti
(D)
V + 6
9. Věk moudrosti
(M)
D + 3
10. Věk zabraňování
(ZZ)
M + 7
  Tato stupnice se řídí numerickou hodnotou Z, přičemž Z chápeme jako technický termín. Neznamená to ještě, že člověk v etapě Z ví něco o práci, kterou má vykonávat. Tak třeba architekti určitě skládají nějaké zkoušky, ale jen málokdo z nich ví v tomto stadiu něco užitečného o své práci (pokud o ní někdy vůbec něco ví). Termín Z tedy představuje věk, kdy začíná odborná nebo obchodní kariéra, obvykle po složité výuce, která je užitečná jen pro ty, kdo jsou placeni za její organizaci. Zjišťujeme tedy, že když Z = 22, dosáhne X věku ZZ (kdy už každému jen zabraňuje v práci) až v dvaasedmdesáti letech. Až do té doby byl dostatečně výkonný a do jeho jedenasedmdesáti let nebylo žádného důvodu, proč by měl být nahrazen.
  My se však teď nezajímáme o něj, nýbrž o muže Y, jeho předurčeného nástupce. V jakém vztahu jsou k sobě X a Y věkově? Přesněji řečeno: Kolik asi bylo X, když k němu Y nastoupil do oddělení nebo do firmy?
  Tomuto problému jsme se věnovali skutečně dalekosáhle a svým šetřením jsme zjistili, že věkový rozdíl mezi X a Y je přesně patnáct let. (Neboť jen málokdy se stává, aby syn nastoupil přímo po otci.) Vezmeme-li těch patnáct let jako průměr a předpokládáme, že Z = 22, zjistíme, že Y dospěje do DC (věku dosažených cílů) v sedmačtyřicetí letech, kdy jeho představenému X je teprve dvaašedesát. A tehdy dochází docela jasně ke krizi. Neboť Y, zaražený ve své ctižádosti tím, že X si stále ještě udržuje své postavení, prochází ve své kariéře, jak bylo zjištěno, úplně odlišnou stupnicí stadií. Ta stadia vypadají takto:

6. Věk frustrace
(F)
A + 7
7. Věk žárlivosti
(ž)
F + 9
8. Věk rezignace
®
Ž + 4
9. Věk úplného upadnutí
(UZ)
R + 5
v zapomnění
Když tedy X dospěje sedmdesáti dvou let, vstupuje Y, kterému je právě sedmapadesát, do stadia rezignace. I kdyby X teď konečně odešel do důchodu, nedokázal by už Y zastávat jeho místo, protože se po deseti letech frustrace a žárlivosti docela smířil s podřadnějším postavením. Příležitost se mu naskytla přesně s desetiletým zpožděním.
  Věk frustrace netrvá vždycky přesně stejně, neboť závisí na činiteli Z, ale jeho příznaky se dají snadno rozeznat. Muž, kterému je odepřeno rozhodovat o důležitých věcech, začíná považovat za důležité to, o čem rozhodovat smí. Nadělá spoustu rozruchu kolem zakládání pošty, dohlíží, jestli jsou tužky správně ořezané, horlivě se stará, aby se otevírala (anebo zavírala) okna, a nejednou používá tužek tří různých barev.
  Věk žárlivosti se projevuje tím, že pracovník začne zdůrazňovat své vedoucí postavení. „Koneckonců jsem pořád ještě někdo!“, „Se mnou se nikdo neradil.“, „N má ještě moc málo zkušeností.“ Toto období však ustupuje věku rezignace. „Já nepatřím k žádným ctižádostivcům!“, „Jen ať si Z sedí ve vedení, stejně mu to přinese víc starostí než užitku!“, „Dostat to povýšení, už bych si ani nezahrál golf.“ Kdosi vyslovil teorii, že věk frustrace se projevuje i zájmem o veřejný život na tom či onom předměstí. Dnes už je dobře známo, že do podobné činnosti se pouští muži výhradně tehdy, jsou-li nešťastně ženatí. Rozhodně však z popsaných příznaků vyplývá, že muž, který je v sedmačtyřiceti (nebo v obdobném věku) pořád ještě na podřízeném místě, jakživ se už na odpovědnější práci hodit nebude.
  Objasnilo se nám tedy, že nejdůležitější je přimět pana X, aby odešel do penze v šedesáti letech, kdy je pořád ještě výkonnější než kdo jiný. V této chvíli to sice může znamenat změnu k horšímu, ale jinak se může stát, že až nakonec X opravdu odejde, nebude tu už nikdo, kdo by se mohl ujmout jeho práce. A čím výrazněji se X projeví jako vynikající vedoucí a čím déle se udrží ve svém postavení, tím slabší bude naděje, že ho kdo nahradí. Spolupracovníci věkově mu nejbližší už budou moc staří a zkostnatělí, protože příliš dlouho setrvávali v podřízeném postavení. Dokáží už jen zahradit cestu někomu mladšímu, a jistě to s gustem udělají. A tak se po léta nenaskytne po panu X schopný nástupce, a možná že už se nenaskytne vůbec, pokud ovšem nějaká další krize nevynese nahoru nového vedoucího. Je proto nutné přistoupit k tvrdému rozhodnutí. Neboť jestli X neodejde, celá organizace nakonec utrpí. Jenomže jak ho vystrnadit?
  S takovým problémem, jako ostatně s mnoha jinými, si moderní věda dokáže snadno poradit. Prostoduché metody minulosti byly už překonány. V dřívějších dobách se nezřídka stávalo, že členové vedení předstírali, že na sebe mluví, jedni jen otevírali a zavírali ústa a ostatní přikyvovali, jako že se vším souhlasí, a tak nakonec přesvědčili předsedajícího, že začíná ztrácet sluch. Existuje však moderní metoda, která je mnohem účinnější a zaručenější. Opírá se hlavně o letecké cesty a vyplňování nejrůznějších formulářů. Výzkumem se ukázalo, že spojení těchto dvou činností vede k naprostému vyčerpání. Vysoce postavený úředník, jemuž se obého dostane vrchovatou měrou, sám začne brzy prohlašovat, že by šel raději do penze. U primitivních afrických kmenů bývalo zvykem zbavovat se krále či náčelníka v určitém bodu jeho životní dráhy — buď po jistém období, anebo když začínalo být jasné, že mu docházejí síly. Dnes se na to jde jinak. Velkému muži je předložen program konference v Helsinkách, která se pořádá v červnu, kongresu v Adelaide, sezvaného na červenec, a shromáždění v Ottawě, konaného v září — každá ta akce zabere asi tři týdny. Je mu zdůrazněno, že na jeho účasti závisí prestiž oddělení či firmy, a kdyby snad mínil pověřit touto povinností někoho jiného, těžce by ranil všechny, kdo se těch podniků zúčastní. Cestovní .program je rozvržen tak, aby se šéf musel vracet mezi konferencemi vždycky asi na čtyři dny do práce. Na stole pokaždé najde spoustu došlé pošty — formuláře, které je třeba bezodkladně vyplnit. Jsou mezi nimi dotazníky vztahující se k jeho cestám, žádosti o různá povolení nebo devizové prostředky a hlavně tiskopisy nadepsané „Daň z příjmu“. Jen vyplní formuláře, které tu čekaly, až se vrátí z ottawského shromáždění, dostane programy dalších konferencí — jedna je v září v Manile, druhá v říjnu v Mexico City a třetí v listopadu v Quebecu. V prosinci už sám uzná, že se cítí poněkud stár. A v lednu oznámí, že míní odejít do penze.
  Podstatou této techniky je zařídit vše tak, aby se konference konaly v místech navzájem si co nejvzdálenějších a v podnebních pásmech, která by zaručovala co nejostřejší kontrast vedra a zimy. Rozhodně by se v celém programu nemělo počítat s poklidnou plavbou na moři. Užívat se má výhradně letadel. Je celkem lhostejné, kterou trasu zvolíme. Všechny mají společné jedno — jsou mnohem příhodnější pro přepravu pošty než pro pohodlí cestujících. Ani se nemusíme moc vyptávat, a už předem můžeme počítat s tím, že skoro všechna ta letadla poletí v půl třetí ráno, což znamená, že cestující se musí dostavit na letiště v půl druhé a už ve tři čtvrtě na jednu si dát v cestovní kanceláři zvážit zavazadla. Přílet je stanoven na pozítří 3.10 ráno, ale letadlo bude mít samozřejmě pokaždé menší zpoždění a přistane až tři minuty před čtvrtou, takže cestující projdou celnicí a pasovou kontrolou asi ve 4.35. Na cestě kolem světa jedním směrem je dost možné, ba obvyklé, že snídaně se podává třikrát za sebou. Cestou opačným směrem nedostanou zase cestující celé hodiny vůbec nic k jídlu, a když už málem padají hlady, je jim nabídnuta sklenka šery. Skoro po celý let však musejí vyplňovat různá devizová a zdravotní prohlášení. Kolik máte v dolarech (amerických), librách (šterlinků), francích, markách, guldenech, jenech, lirách, librách (australských), kolik v akreditivech, cestovních šecích, známkách a poštovních poukázkách? Kde jste spal minulou noc a kde předminulou? (Poslední otázka se dá snadno zodpovědět, neboť cestující může obvykle s dobrým svědomím napsat, že poslední týden nespal vůbec.) Kdy jste se narodil a jak se jmenovala za svobodna vaše babička? Kolik máte dětí a proč? Jak dlouho se zdržíte a kde? Jaký je smysl vaší návštěvy, pokud vůbec nějaký smysl má? (Stejně se teď na nic takového nemůžete rozpomenout.) Měl jste neštovice, a ne-li, proč? Máte vízum opravňující vás k návštěvě Patagonie a povolení dalšího vstupu do Hongkongu? Uvedete-li nesprávné údaje, můžete být potrestán i doživotním žalářem. Připoutejte se laskavě. Právě přistáváme v Rangúnu. Je 2.47 ráno místního času. Teplota vzduchu čtyřicet stupňů Celsia. Zdržíme se přibližně hodinu. Snídaně se bude podávat v letadle pět hodin po odletu. Děkujeme vám. (Za co, proboha?) Prosíme, abyste nekouřili.
  Povšimli jsme si, že cestování letadlem jakožto pobídka k odchodu do penze má jednu výhodu — vyžaduje ustavičné vyplňování formulářů. Vyplňovat formuláře je už samo o sobě utrpení a nemusí vždycky souviset s cestováním. Vymýšlet formuláře, to je umění založené na třech předpokladech — na nesrozumitelnosti, nedostatku místa a nejtěžších postizích za nesprávné údaje. Úřad, kde se takové tiskopisy sestavují, má několik oddělení, jejichž úkolem je zajistit, aby formuláře byly nesrozumitelné, plné nepodstatných dotazů a psané zcela zvláštní hantýrkou. Některé jednodušší triky se už používají automaticky. Tak například takovým oblíbeným tahem je větička umístěná v pravém horním rohu, formulovaná asi takto: Vyplňte v měsíci...
  Protože vám formulář byl doručen 16. února, nevíte, jestli se tento pokyn vztahuje k minulému měsíci, tomuto anebo příštímu.

  To ví jen odesílatel, ale z jakéhosi důvodu to nechává na vás. V této fázi se práce ujímá expert na vágní vyjadřování a po úzké spolupráci s grafickým úpravcem dodává takovýto výsledek:
nehodící
se škrtněte
plné jméno
adresa
domovská příslušnost
Kdy naturalizován a proč?
stav
Pan
Paní
Slečna
  Takový formulář se ovšem výborně hodí například pro plukovníka, lorda, profesora nebo doktora věd, kterv se jmenuje Alexander Winthrop Percival Blankinsop-Fotheringay a bydlí v Battleax Towers, v Layer-de-la-Haye u Newcastle-under-Lyme v Lincolnshireu. Pak následují slova domovská příslušnost, jimž nerozumí nikdo, leda advokát specializovaný na mezinárodní právo, a nato zcela záhadný dotaz stran naturalizace. Nakonec přichází slovo „stav“, nad kterým ubožák, jemuž je formulář předložen k vyplnění, dlouho hloubá, zda napsat „admirál v důchodu“, „ženatý“, „americký občan“ či „generální ředitel“.
  Nato postupuje expert na vágní vyjadřování práci odborníkovi na nepodstatnosti, který si vezme ku pomoci dalšího úpravce vzorku formulářů, a výsledek vypadá potom asi takto:

číslo
vašeho
průkazu
nebo pasu
plné jméno vašeho dědečka
dívčí
jméno
vaší babičky
byl jste očkován
proti nakažlivým
nemocem
kdy a kde
uveďte podrobnosti

Upozornění: nesprávné údaje mohou být trestány pokutou 5000 liber či rokem vězení — případně obojím.

  Posléze je toto ještě nedokončené umělecké dílo postoupeno odborníkovi na hantýrku, který vyrobí asi něco takovéhoto:
 
 Kterými zvláštními okolnostmi“ lze odůvodnit výjimku v přídělu, jak se zde o ni žádá v souvislosti s přídělovým obdobím, k němuž se vztahuje předešlá žádost‘43, byla-li či nebyla předchozí částka již pozměňována, v jakém smyslu a z jakého důvodu, a zda tato či kterákoli z předešlých žádostí podaná jinou stranou či jinými stranami byla zamítnuta kterýmkoli finančním úřadem ve smyslu nařízení VIP5 anebo z jakéhokoli jiného důvodu, a stalo-li se toto či další usnesení předmětem odvolání, s jakým výsledkem a proč.
  Nakonec odchází formulář k poslednímu odborníkovi, který k němu připojí kolonku určenou k podpisu, a tím celé dílo dovrší:
  
 Já/my (tiskacím písmem) prohlašuji/eme
vědom/a-i si případného příslušného potrestání, že podle mého/ našeho nejlepšího vědomí jsou všechny shora uvedené údaje pravdivé, což potvrzuji/eme svým/naším podpisem.
Podepsáno dne	  měsíce	   roku	
podpis:	
pečeť:
svědek:
jméno:	
adresa:	
povolání:	 	
fotografie pasového formátu	                  otisk palce

  Toto všechno je celkem jasné, až na trochu zmatený konec, z něhož nevyplývá, po kom se ta fotografie či otisk prstu žádá — jestli po uvedené osobě/bách či svědkovi. Nejspíš na tom ovšem vůbec nesejde.
  Pokusnou cestou bylo dokázáno, že jestli se staršímu pánovi v odpovědném postavení vnutí dostatečně leteckých cest a také dost formulářů, nezbude mu, než aby brzy odešel do penze. A dokonce se i často stává, že se sám rozhodne k odchodu, ještě než se vůbec s tímto postupem začne. Stačí jen zmínit se o konferenci ve Stockholmu nebo Vancouveru, a takový starší člověk si uvědomí, že přišel jeho čas. A tak je už jen málokdy nutné sáhnout k drastickým metodám. Poslední případ, o němž se nám uchovaly záznamy, se udal těsně po skončení druhé světové války. Vysoký důstojník, o kterého tehdy šlo, byl zvlášť neústupný, a dalo se na něj jít jedinou metodou — poslat ho na inspekci cínových dolů a gumovníkových plantáží v Malajsku. Nejlépe je ovšem zkusit takovou metodu v lednu a použít při ní tryskového letadla, aby změna podnebí byla zvlášť prudká. Když zmíněný důstojník přistál v 5.52 odpoledne malajského času na letišti, ihned ho odvezli na koktajl a odtud zas na další koktajl (pořádaný asi pětadvacet kilometrů od hotelu, kde právě dokoktajloval), a odtud zas na slavnostní večeři (přes šestnáct kilometrů opačným směrem). Do postele se dostal asi v půl třetí ráno a druhý den ráno v sedm už zase odlétal. V Ipohu přistál právě včas, aby stihl, byť trochu pozdě, snídani, a hned ho zavezli na návštěvu dvou gumovníkových plantáží, jednoho cínového dolu, jedné palmové plantážea do konzervárny ananasů. Po obědě pořádaném Rotary Clubem ho vzali na prohlídku školy, kliniky a společenského domu. Pak přišly dva koktajlové večírky a čínský banket o dvaceti chodech, při kterém se bez konce připíjelo čistým koňakem podávaným ve velkých sklenicích. Druhý den ráno začala oficiální rozprava o dalších výhledech všech navštívených podniků, která trvala tři dny, a po každém zasedání se pořádala obřadná recepce či noční hostina ve stylu oblíbeném na Sumatře či v Indii. Že léčba byla až příliš ostrá, se ukázalo hned pátého dne, neboť odpoledne už nemohl významný host ani chodit, leda když ho z jedné strany podpíral tajemník a z druhé pobočník. Šestého dne zemřel, čímž jenom potvrdil obecný dojem, že byl zřejmě unavený nebo nemocný. Od takových metod se však upustilo a dnes nejsou ani nutné. Lidé se učí odcházet raději do penze včas.
  Zůstává však ještě jeden vážný problém. Co si máme sami počít, když se blížíme penzijnímu věku, který jsme určili ostatním? Rázem je přece jasné, že náš případ je úplně jiný a nedá se srovnávat s žádným z těch, o nichž jsme zatím mluvili. Nemyslíme si o sobě, že jsme kdovíjak výjimeční, ale čirou náhodou není právě v dohledu jediný přijatelný člověk, který by po nás mohl nastoupit. A tak se jen s největším sebezapřením uvolíme, že čistě ve veřejném zájmu svůj odchod do penze odložíme. A když k nám náhodou přijde některý z kolegů s podrobnostmi o jakési konferenci v Teheránu či Hobartu, rázně ho odmítneme s tím, že všechny ty konference jsou stejně ztráta času. „Kromě toho,“ můžeme pokračovat bez okolků, „jsem si už program zařídil. Na příští dva měsíce si jedu zachytat lososy a do kanceláře se vrátím koncem října. Doufám, že mezitím budou všechny ty formuláře vyplněné. Zatím na shledanou!“ Až někdo bude chtít vystrkat do penze nás, bude si muset najít nové metody.

PODMÍNKY ÚSPĚCHU
MOŽNOSTI
NEÚSPĚCHU
PŘESNOST

  Mladému úředníkovi, který je na nejlepší cestě udělat kariéru, jistěnemálo prospěje, když pronikne do zásad správného řízení podniku, jak je stanovili významní odborníci. Této kvalifikace jste teď už dosáhl, jenže zásady samy o sobě nestačí. Musíte dbát i o každodenní praxi, a při té je nejdůležitější, abyste všude přišel včas. Toto pravidlo se dá uplatnit obecně, ale zejména pro práci různých komisí a výborů. A je víc než pravděpodobné, že různé ty komise a výbory budou teď ve vašem životě hrát čím dál tím větší roli. Víme sice, že existují průmyslové organizace, kde byly výnosem shora všechny komise zrušeny. Něco takového je ovšem daleko snazší nařídit než uvést v život. V každé normální společnosti se nakonec prosadí přírodní zákony. Komise se proto budou i nadále množit a rozrůstat. I vaše osobní postavení může nakonec záviset na tom, v kolika komisích budete zasedat a nakolik budou ty komise významné. A v žádné komisi se rozhodně nijak zvlášť neuplatníte, dokud si neosvojíte umění přesnosti, jíž se v nižších zaměstnaneckých sférách říká dochvilnost. Jak vám ukáže následující rozhovor, znamená přesnost víc než přijít včas. Znamená přijít včas a být pořádně připraven.
PŘEDSEDA: Přehlédneme si tedy prezenci. Jsou všichni členové přítomni? Kromě Davida by nás mělo být myslím devět. A je nás jen osm. Bob, Artur, Jan, Martin — ale kde je vlastně Pavel? Ano, chybí nám Pavel. Snad byste mu mohl zavolat, Davide. Zatím se pustíme do práce. Doufám, že jste si pročetli zápis z minulé schůze. Má někdo připomínky? Ne? Děkuji vám. A teď bychvám, pánové, navrhl menší změnu programu. Protože nutně musíme rozhodnout bod 4, rád bych začal nejprve tímto bodem a pak bychom snad mohli přejít k bodům 1, 2 a 3. Bod 4 se týká úprav navrhovaných ve skladu číslo 10. Všichni jsme si přečetli zprávu architekta a je dost možné, že některé z nás trochu překvapila, ba zarazila. Máme před sebou i rozpočet na klimatizační zařízení, a v tom rozpočtu vidíme i dost překvapivá čísla. Zatím k tomu raději nic víc neřeknu. Teď jde hlavně o to, jestli se do úprav pustíme, anebo celý projekt znovu uvážíme. Rozhodnout se musíme co nedřív, neboť částka značně zasahuje do celého rozpočtu oddělení. Je to podle mne věc mnohem důležitější než bod č. 1, kde jde jen o zbourání nepoužívaného skladiště uhlí a využití jeho prostoru na rozšíření parkovacích ploch. Musíme se nad tím všichni zamyslet a rozhodnout se ještě dnes. (Vstupuje Pavel, udýchaný, popletený, vyzbrojen zcela jiným spisem, než o kterém se právě jedná.)
PAVEL: Velice se omlouvám, pane předsedo, ale zdržela mne jiná naléhavá práce.
PŘEDSEDA: Dobrá, Pavle, stejně jsme už začali. Kopii programu máte před sebou. Co jsem to říkal? Ano, jistě. Jde o velice naléhavou záležitost a musíme se vynasnažit ji rozhodnout. Jsme zejména velice rádi, Pavle, že jste si přece jen našel chvilku a zavítal mezi nás. A všichni si uvědomujeme, jak naléhavá asi musela být ta práce, že vás tak zdržela. Jenže teď projednáváme něco, co se úzce týká vašeho oddělení. Snad bychom se vás jako vedoucího měli hned ze začátku zeptat, co o celé té věci soudíte?
PAVEL: (koktavě) P-p-podle mne b-b-bychom se do té věci m-m-měli pustit, pane předsedo. Myslím už proto, že je to t-tak naléhavé. (Začne zmateně listovat ve spise, který se týká náhrad za pracovní úrazy dělníků.)
PŘEDSEDA: (překvapeně) I přesto, co se říká ve zprávě architekta?
PAVEL: (nešťastně) Jistě. Vlastně radši spíš ne. V celé té věci se najde hodně pro i proti. Ale jak jste sám řekl, je velmi naléhavá.
PŘEDSEDA: Rozhodnout ji nesporně musíme, to je nanejvýš důležité. Jenomže inženýrský rozpočet značně převyšuje původní náklady na celou budovu. Domníváte se snad, že bychom měli ty částky ignorovat?
PAVEL: (úplně zmaten) Raději snad ne. Tedy, rozhodně ne. Za žádnou cenu.
PŘEDSEDA: Ale přesto jste názoru, že bychom se do úprav měli pustit?
PAVEL: Přece to parkoviště nutně potřebujeme, ne?
PŘEDSEDA: Parkoviště?
ROBERT: (ohleduplně) Projednáváme bod 4, Pavle, ne první.
PAVEL: Ach tak! Ovšem! Bod 4! Netušil jsem, že je na programu bod 4.Takže k bodu 4...
PŘEDSEDA: (trpělivě) Smím snad předpokládat, že jste si prostudoval spis, který jsem nechal včera kolovat? Myslím tu zprávu architekta a inženýrský rozpočet?
PAVEL: (lže) Zajisté, pane předsedo. Samozřejmě. A stejně jako vám mi ty náklady dělají velké starosti.
PŘEDSEDA: Finanční náklady jsou ovšem jen jednou stránkou věci. Především jde přece o to, jestli je ten projekt vůbec proveditelný. Je, anebo není?
PAVEL: Přesně tak, pane předsedo. O to teď skutečně jde. Naprosto s vámi souhlasím.
MARTIN: Mne osobně zpráva přesvědčila, a jsem názoru, že bychom měli projekt zamítnout jako nehospodárný.
ARTUR: V tom s tebou nemohu souhlasit, Martine. Mně zas ta zpráva připadá jak kupa nesmyslů.
JAN: Moje řeč. Hotový blábol.
PŘEDSEDA: Uvědomte si, pánové, že máme k ruce také inženýrský rozpočet.
JAN: To tedy máme. A já bych navrhoval, abychom si vyžádali nový a od úplně jiné firmy.
MARTIN: Co nám to bude platné? Co když ten nový rozpočet bude nižší třeba o deset procent? To ještě pořád nezmění nic na tom, že je ten projekt nehospodárný. Nezdá se ti to taky, Pavle?
  Pavel je v té pomyslné debatě úplně vedle. Nezapomněl na poradu a dobře věděl, že si má prostudovat spisy. Ale nechal se zdržet jinými záležitostmi. Přišel proto na poradu pozdě, i když jen asi o tři minuty. Opoždění samo o sobě by ještě tak nevadilo, ale katastrofální bylo, v jakém zmatku se Pavel dostavil. Byl by udělal mnohem lépe, kdyby se telefonicky omluvil, stačil ještě alespoň na pět minut nahlédnout do spisů a přišel sice o deset minut později, ale vyzbrojen patřičným fasciklem. Takto se nešťastný Pavel po celou poradu nevzpamatuje (o to už se dokonale postará předseda), a než zasedání skončí, klesne jeho prestiž asi tak k nule.
  Na první pohled by se mohlo zdát, že přesnost je něco zcela samozřejmého, vlastnost přímo základní pro normálně schopného pracovníka. Není to však zdaleka tak jednoduché. Neboť přesný člověk si odvykl prostě jen sečítat, a místo toho odečítá. V 11.45 začíná důležitá porada. To je daný bod, od něhož dochvilný pracovník postupuje pozpátku. Z kanceláře musí odejít v 11.40, aktovku a její obsah si překontrolovat v 11.30, instrukce svému zástupci dát v 11.25 a v 11.23 zařídit, na koho se mají přepojovat jeho hovory. V 11.10 stačí ještě zajít za Markem (na kterého si rezervuje deset) minut) a v 10.55 za Jakubem (na toho loudu aby počítal se čtvrthodinou). Musí ještě vyřídit dva důležité telefonáty, jeden šestiminutový a druhý tříminutový, takže by měl začít vytáčet čísla v 10.45. Čtvrt hodiny si musí vyhradit na pročtení zprávy a rozpočtu (bod 4 na pořadu jednání), takže spis aby si vyžádal v 10.30. Běžnou denní poradu oddělení by měl tedy dnes svolat na 10.15 — honem to musí uložit Madle. Teď je 8.55, takže mu zbývá hodina a dvacet minut na vyřízení pošty. Je v ní něco zvlášť důležitého? Jistě, interní sdělení od Pytelky, k tomu si stačí udělat sotva pár poznámek. Pak je tu dopis od Blekotala — ale ten musí počkat. A potom tahle nabídka, vyřiďte jim, že to nebereme, Marie, zdvořile, ale důrazně je odmítněte. A tohle — to by se celkem hodilo. Napište jim, že jsme pro, ale až po osmadvacátém. Tenhle dopis vyřiďte kladně a na tenhle odpovězte, že pro nás jejich návrh nepadá v úvahu. Opentlete to nějakým vysvětlením — že máme jiné závazky a tak dále. Tyhle tři založte, na ty se ani odpovídat nemusí. Tyhle dva rovnou vyřídím. Ostatní vyhoďte.
  Takhle se na to, jak všichni víme, musí. Méně schopný Pavel však postupoval obráceně. V devět ráno začal došlou poštou a od té doby pracoval, jen se od něho prášilo, jedna věc mu zabrala hodně času, druhá o něco méně, a nakonec dorazil zcela nepřipraven v 11.48 na poradu. Místo aby odčítal, celou tu dobu sčítal, a tak se stalo, že přišel pozdě a ještě k tomu v naprostém zmatku. Teoreticky ovládáme tuto pravdu všichni, ale hůř už ji uplatňujeme v praxi.
  Narážíme na spoustu překážek a nejednou nám v dobrých předsevzetích zabrání ženy. Proč? Protože hospodyně a matka musí pracovat na úplně jiné vlnové délce. Události se na ni valí v docela odlišném sledu. V 5.45 spadne malý Adámek z postele. Zuzanka se rozstonala, kdoví jestli nemá spalničky, ale také by to mohla být angína, nejlepší když zůstane v posteli. Honzík zaspal, ale musí stihnout školní autobus. Propána, mlékař nám nechal za dveřmi o jednu láhev míň! A do toho všeho zvoní telefon. „Irmo, drahoušku! Ale to je báječné, že voláš! Naopak, my byli strašně rádi, že jste se k nám dostali. Recept? Je vlastně úplně jednoduchý, ale potřebuješ mixér. Nemůžu nějak ten předpis najít, ale za chvíli ti zavolám.“ Adámek spadl ze štaflí! Zuzana chce napít. To přišel pekař? Řekni mu, že dneska potřebujeme jen jeden bochníček černého chleba. Že nefunguje vysavač? Zkus do něho trochu kopnout. No vidíš! Když vysadil prvně, myslela jsem si, že je to pojistkou. Ale stačí jednou do něho kopnout, ovšem zas ne moc zprudka, a obyčejně naskočí. Proboha, Adámek spadl do popelnice! A tentokrát se pořezal. Leukoplast je ve skřínce v koupelně, ne, vlastně tam není, včera jsem ji potřebovala a nechala jsem ji v kuchyni. Pro změnu zase zvoní telefon. „Ale, pane Smithi, slíbil jste mi přece, že budete mít ten růžový toaletní papír pořád na skladě! Tak si ho prosím vás objednejte. Dobrá, zatím mi pošlete šest rolí v jiné barvě.“ Zuzana si rozházela po celé ložnici skládanku. Honzo! Jak to, že jsi se vrátil? Že se školní autobus porouchal? Dobrá, dovezu tě do školy autem. Ale radši nechoď k Zuzaně, co kdybys od ní něco chytil. To mi připomíná, že musím zavolat doktorce. „Haló, Marto. Mockrát děkuji, ráda bych se stavila v jedenáct. Zatím na shledanou.“ A znovu řinčí telefon. „Irmo, ahoj! Že jsem ti ten recept už dala? Tak proto ho nemůžu najít. Je to od tebe moc hezké, že voláš. Tak zatím nashle.“ „Honzo! Zakázala jsem ti přece, abys chodil k Zuzaně do pokoje. Co tam vůbec pohledáváš? Že bys chtěl dostat spalničky a ulít se ze zkoušení? To je opravdu moc a moc ošklivé — budu si o tom muset promluvit s tatínkem. Ale zrovna jsem si vzpomněla — ty jsi měl přece spalničky loni, takže je znovu dostat nemůžeš. Proboha, co se to zase děje? Adámek spadl do popelnice u sousedů!“
  Takhle tedy vypadá den hospodyňky a je zcela nemožné vnést do něho trochu organizace. Působí tu příliš mnoho nejrůznějších činitelů. Den nemá začátek ani stanovený program, a nikdo nemůže odhadnout, kdy všechen ten shon skončí ani co se jím dosáhlo. Takže ženy pracují na jiné vlnové délce a nemá smysl předstírat, že je tomu jinak. Kromě toho ani nevidí v přesnosti zvláštní výhodu, ovšem s výjimkou žen, které se už úplně podřídily dennodenní kancelářské práci, anebo těch, které rutina zbavila veškeré ženskosti. Ženy totiž nevidí na přesnosti nic zvlášť užitečného. Proto je na světě spousta nedochvilných lidí, a ta hrstka dochvilných to se svou dochvilností až přehání. Ze samé snahy chodit všude zásadně o pět minut dřív začnou přicházet s desetiminutovým předstihem. Nedochvilné lidi to tak deprimue, že už z pouhého pocitu povinnosti chodí s desetiminutovým zpožděním. Teoreticky by se obě skupiny nakonec ani nemusely setkat. Jak se však stává i v jiných případech, může dochvilnost dosáhnout stadia, kdy začne působit zcela opačně. Chodí-li někdo o pět či deset minut dřív, svědčí to jistě o schopnosti rozvrhnout si čas, anebo to tak alespoň může vypadat. Když však začne přicházet o půl hodiny dřív, než je nutné, začne svou vlastní snahu popírat, nešetří časem, ale vysloveně jej marní. A nakonec může dojít i k takovému paradoxu, že se úzkostlivě dochvilný člověk opozdí.
  Vezměme si třeba cestujícího, který má přiletět z New Yorku na londýnské letiště a za čtyřicet minut pokračovat v letu řekněme do Hamburku. Spojení se dá stihnout jen taktak, jestli ovšem první letadlo přiletí načas, druhé se maličko pozdrží, celníci budou rozumní a od jednoho letadla k druhému se nepůjde moc daleko. Jenomže všichni dobře víme, že ve skutečnosti to obvykle dopadá jinak. Letadlo ze Spojených států má jedenáct a půl minuty zpoždění. Celníci sice vidí, jak zoufale mají cestující naspěch, ale pokládají to za starý obehraný trik. Náš pasažér se úpěnlivě řítí nekonečnými chodbami a dorazí, i když pozdě, k východu 22. Zatím však vůbec nic nezmeškal. Jeho let ještě nehlásili. Cestující nechť se zatím laskavě posadí v hale. Celý udýchaný a zpocený sklesne náš pasažér do křesla. Zaplaťpámbůh, že má to hamburské letadlo zpoždění! Pomalu zase dostává náladu a může i trochu vydechnout. Další hlášení se ozve za pětatřicet minut, v 18.25. „PCA s politováním oznamují, že jejich let SK 734 do Hamburku se z provozních důvodů opožďuje. Další hlášení v 19.30. Děkujeme vám.“ Společnost svůj slib dodrží a ve stanovený čas se ozve další hlášení: „Pozor, pozor, hlášení pro cestující do Hamburku, kteří mají palubní karty XYZ. Opožděný let SK 734 se nadále odkládá, tentokrát z důvodů technických. Další hlášení vyslechněte ve 20.15. Cestující nechť se vykáží palubními kartami u bufetu_a bude jim podáno lehké občerstvení na účet našich aerolinií. Čaj je příšerný a káva pokud možno ještě horší. Děkujeme vám.“ Hlášení ve 20.15, 21.10 a 21.55 vyjadřují opět lítost nad dalším a dalším zpožděním, postupně z důvodů psychologických, emocionálních, fyziologických a notorických. A konečně přichází poslední hlášení ve 22.10: „Prosíme cestující, kteří mají rezervace na opožděný let SK 734 do Hamburku, aby se laskavě dostavili k informacím, kde dostanou další zprávy o svém letu.“ Když se cestující konečně shromáždí, dozvědí se, že jejich let byl znovu odložen, tentokrát z důvodů meteorologických. Nad Hamburkem prý leží mlha. Odlétat se bude v 7.15 ráno. Cestující budou ubytováni ve městě a mohou si ihned vyzvednout o poschodí níž svá zavazadla. Protože se musí dostavit na letiště v 6.30, vyjednala jim společnost, aby je v hotelu probudili ve 4.30. Po snídani, která se podává ve 4.45, odjedou od hotelů autobusy v 5.15, ovšem pouze za příznivého počasí. Za úsvitu se tedy cestující opět sejdou v letištní hale.
  První hlášení nového dne zní takto: „PCA s politováním oznamují, že jejich opožděný let SK 734 se opět odkládá, a to z důvodů, které by se daly nazvat tradičními. Další hlášení přineseme v 8.40. Děkujeme vám.“ Nekonečné vyčkávání v tomhle očistci a společná zášť k letecké společnosti mezitím pasažéry sjednotíla, takže se téměř skamarádili. Vedle našeho cestujícího sedí až doposud neznámý spolutrpitel a potají se mu přizná, že je pracovníkem letecké společnosti. „Co kdybychom se zašli podívat do letové kontroly, když máme tolik času?“ navrhne. Svorně se tam vydají a důstojník, který má službu, jim vysvětlí, jak celý systém funguje. Společně stojí před půlkruhovou stěnou, na které jsou vyznačeny všechny lety, i ty, které byly zrušeny anebo se opozdily. „Podívejte se třeba na váš let. Kterýpak to je? SK 734 do Hamburku. Ten bychom měli mít někde na téhle straně. Jistě, tady je, ale proboha, vždyť jste letadlo zmeškali! Startovalo před pěti minutami!“ Bohužel má pravdu. Letadlo odletělo se všemi ostatními cestujícími na palubě v 8.25. Náš pasažér měl patnáct hodin času, a přece let zmeškal!
  Pointou příběhu je známá skutečnost, že kdo přichází příliš brzy, nemá ještě zaručeno, že se neopozdí. Autobus ujede většinou tomu, kdo měl navíc celé hodiny, a to hlavně proto, že takový cestující se mezitím stačí zabývat něčím jiným. Neschopnost soustředit se na to nejdůležitější bývá osudná. Proto se doporučuje jistý časový náskok, ale zase ne tak velký, abychom se nechali zlákat pokušením ještě si něco vyřídit — poslat telegram, napsat pohled, rozměnit si peníze anebo zajít na skleničku. Soustředění je klíčem k nejrůznějším úspěchům a k soustředění patří i dochvilnost. Každému nesporně prospěje, dokáže-li se koncentrovat a získá si pověst dochvilného člověka. Přichází-li včas a se správným spisem, ale zase ne nápadně brzy, neboť to také zvlášť dobrý dojem nedělá. Když dorazíte moc brzy, protože jste počítal se zdržením v dopravě, a náhodou všechno jelo včas, schovejte se někde nablízku a přikráčejte si volným krokem na poradu přesně tři minuty před začátkem. Co když vám však renomé přesného pracovníka pokazí vaši podřízení? Co když vás v rozhodující chvíli nechají v bryndě? I to se může stát a výsledkem je naprostý zmatek.
„Lindo, potřeboval bych ten spis na poradu personální komise!“
„Slečna Stratilová bohužel ještě nepřišla, pane Trhlík. Myslíte, že má ty desky někde u sebe, anebo že jsou u vás v kanceláři?“
„Má je u sebe. Je tu někde klíč od její místnosti?“
„Všechny klíče jsou u pana Nevčase. Hned ho požádám, aby je přinesl.“
„Děkuji vám, Valérie, ale jenom si proboha pospěšte.“
(Za pět minut nato.)
„Pan Nevčas bohužel ještě nepřišel.“
„Tak co si počneme?“

„Víte, když tady ještě pracoval pan Starý, mívala klíče od té místnosti slečna Hovorková. Teď je v účtárně, ale třeba si klíč od kanceláře slečny Stratilové nechala. Co kdybych jí zavolala?“ „Dobrá, zatelefonujte jí. Za pět minut začíná porada!“ „Jak si přejete, pane Trhlík, (Do telefonu) Dejte mi prosím vás pět sedm tři. Je tam slečna Hovorková? Dobrá, počkám u aparátu. Šli pro ni, pane Trhlík... (Dlouho se nic neděje.) Cože? Že ji nemůžete najít? Copak ještě nepřišla do práce? Ach tak, rozumím, je někde v budově ... A kdo je vlastně u telefonu — Edna? Však jsem si hned myslela, že tě poznávám po hlase. Jakpak se máš? To jsem ráda. Neviděla jsi čirou náhodou Lindu? Cože, viděla? Že k vám zrovna před chvilkou nakoukla do kanceláře? Vážně? Ale kam se proboha poděla? Nepovídej. Tak to už vlastně Zaspalku ani nepotřebujem. Víš, my jí u nás v kanceláři vždycky říkali Zaspalka — ta nevstane včas ani k snídani. A jak jí říkáte vy? Jezinka? To je bžunda, to si musím určitě zapamatovat. Ale už abych končila, Edno. Uvidíme se ve čtvrtek. Nezlobte se, že jsme ten hovor tak protáhly, pane Trhlík. Ale Linda už by tu měla co chvíli být.“
  Co si zatím počal pan Trhlík? Odešel na poradu, omluvil se telefonem, nebo ho ranila mrtvice? Jedno je jisté — že už to na schůzi včas nestihne a rozhodně že na ni nepřijde pořádně připraven. A může si za to jedině sám. Nedokázal prostě přimět ostatní k dochvilnosti. A přece na tom není nic těžkého. Tajemství úspěchu je určovat čas naprosto přesně, na minutu. Když někomu řeknete, aby se vám hlásil v 10.30, určitě se přiloudá v 10.36. Jako pro mnoho ostatních je pro něj

totiž půl jedenácté jakousi neurčitou dobou před dopolední přestávkou až asi do tři čtvrtě na jedenáct. Svolejte schůzi oddělení na dvě hodiny, a lidé se vám začnou trousit ve 14.30. Pro některé z nich znamenají dvě hodiny někdy tak po obědě. Opravdu, když určíte tu a tu hodinu nebo půlhodinu, vaši podřízení si klidně deset minut přidají nebo uberou. Stanovte však rozhovor na 9.29, a váš partner určitě přijde včas. Svolejte poradu na 10.13, a uvidíte, že se všichni přihrnou jak jeden muž. Požádejte sekretářku, aby vám připravila materiály k podpisu na 15.03, a určitě je přinese na minutu přesně. Proč? Předně proto, že tak precizně určená doba navozuje přímo nabitý program, v němž je rozvržena každá minuta. A pak tu hraje svou roli i zvědavost. Proč tam máme vlastně být přesně v 10.13? Co se asi bude dít v 10.12? Opravdu je tu tak přesně rozvržena každá minuta? Všichni přijdou, jen aby tohle zjistili. Sotva se dostaví, měl byste je upozornit, že na 10.19 máte objednán hovor ze zámořím, který vám zabere přesně tři minuty, a další mimochodem zase na 10.29. Tím zbývá na poradu šestnáct minut a není čas na zbytečné dohadování. Navíc ovšem čekáte v 10.32 velmi důležitou návštěvu. A tak je nabíledni, že každý musí mít všech pět pohromadě, aby to klapalo.
  Co když však metoda tak přesně určených schůzek ztratí časem na působivosti? Co když vaše podřízené přestanou ony termíny jako 11.17 nebo 16.43 fascinovat? Co když zas všichni začnou chodit pozdě, až tato praxe pozbude své novosti? Pravděpodobně se nic takového nestane. Kdyby k tomu však i došlo, známe účinný lék. Zaveďte do svého programu půlminuty. Svolejte poradu oddělení místo na 10.13 na 10.12 a půl a vysvětlete svým podřízeným, že se bude projednávat něco nesmírné naléhavého, co vyžaduje o 30 sekund víc. Nebude to vašim spolupracovníkům připadat jako holý nesmysl? Zpočátku nejspíš ano. Časem se od této rafinované praxe samozřejmě upustí, neboť se ukáže, že je tak jako tak nanic. Mezitím se však vaši spolupracovníci poučí, že třicet sekund je dosti dlouhá doba. Kdo držel jednou v ruce nevybuchlý ruční granát, ví až moc dobře, že i čtyři vteřiny mohou člověku připadat jako věčnost. A když tohle jednou pochopí, nikdy už na to nezapomene. Za války se může stát, že to pochopí až příliš jasně, což hrozí třeba instruktorovi, který předvádí už popadesáté, jak zacházet s ručním granátem, až se tou hračičkou nakonec sám připraví o život. V míru podobné riziko nepodstupujeme, takže klidně můžete přesné minuty zavést a poučit tak své podřízené, že čas jsou peníze a že to tak platí stejně, ať jde o hodiny anebo o minuty.
  Po léta vám ta dochvilnost může být negativní výhodou, asi jako hráči tenisu, který se už nikdy nedopustí téže dvojchyby. Jednoho dne bude však vaše přesnost po zásluze odměněna. Na odpolední poradě má padnout důležité rozhodnutí. Má se znovu projednávat Žvandův návrh, který považujete za hotový nesmysl, ale podporuje ho ten idiot Čvančara. A náhle zavolá z jakéhosi města na dvě stě kilometrů odtud předseda komise. „Stal se mi malér, zmeškal jsem letadlo a do tři čtvrtě na dvě mi nic neletí. Určitě to nestihnu na poradu včas. Prosím vás, veďte ji za mě, dokud nedorazím. Ať vám Pilňáček ukáže, co je na programu. Při troše štěstí bych to k vám mohl stihnout do čtvrt na čtyři a pak se uvidíme. Zatím na shledanou.“ Radostí si div neposkočíte a honem pošlete pro mladého Pilňáčka. „Tohle že je koncept programu? Výborně. Ale jak vidím, budeme to muset trochu zpřeházet. Bod 5 by měl přijít místo bodu 3 a bod 3 až za bod 8. A tady doplňte ještě bod 9 a 10. Jinak by to docela šlo. Cože? Že se někteří členové s programem už seznámili? Co vás vede, četli jen koncept. Ale nakonec na tom nijak zvlášť nesejde, na hlavních bodech, které jsou na pořadu jednání, se nic nemění. Dejte ten program oťuknout, ať ho můžeme rozdat na poradě. To by bylo všechno. Nekoktejte mi tu, mladíku, a hlavně sebou hoďte, ať je všechno včas připravené.“
Přesně ve 14.30 zahájíte poradu. Ostatní se začnou vrtět na židlích a šuškat si mezi sebou a Horlivka vystoupí s námitkou.
HORLIVKA: Nejsou tu všichni členové, pane předsedo. Tak důležité jednání bychom snad měli odložit, dokud nebude plná účast.
ZASTUPUJÍCÍ PŘEDSEDA: Pozvánku dostali všichni, pane Horlivko. Jednu mám přímo před sebou. A píše se tu přesně — cituji: začátek ve 14.31, a porada tedy začala. K bodu 1 nebyly žádné připomínky, a pokládám proto zápis za schválený. Bod 2 — má někdo dotaz?
HORLIVKA: Mohli bychom se dozvědět, k čemu se vlastně dospělo po rozhodnutí, které jsme udělali na poslední poradě k bodu 7?
ZASTUPUJÍCÍ PŘEDSEDA: Tím se budeme zabývat, až budeme projednávat bod 9. Nějaké další dotazy?
HORLIVKA: Dostal už tajemník odpověď na dopis, který psal podle instrukcí komise — myslím v souvislosti s postupem, jak jsme se na něm dohodli při projednávání bodu 8?
ZASTUPUJÍCÍ PŘEDSEDA: Nahlédněte laskavě do pořadu jednání. Odpověď bude tlumočena pod bodem 10. Jsou ještě nějaké připomínky? Dobrá, přejděme k bodu 3. Návrhy předložené komisi v souvislosti s doporučením Žvandovy zprávy.
HORLIVKA: Důrazně protestuji, pane předsedo, proti tomuto pokusu projednávat tak důležitou záležitost za nepřítomnosti pana Čvančary. který se na vypracování návrhů nemálo podílel.
ZASTUPUJÍCÍ PŘEDSEDA: Nemohu s vámi souhlasit, že by bod 3, o kterém jednáme, byl nějak mimořádně důležitý. Důležité jsou všechny body, a proto jsme je také zařadili do programu. Někdo by možná pokládal za přednější bod 5 anebo 7. A jestli se někteří z členů nedostavili, nepochybně tím jen dávají najevo, co si myslí o této komisi a její práci. Cítím se obzvlášť zavázán těm, kdo pokládali za svou povinnost přijít. A teď k bodu 3. O této záležitosti jsme už dalekosáhle jednali na dvou předešlých poradách, 25. března a 11. května. Při prvním zasedání jsme si vyžádali další informace, a ty jsme také později dostali. Při druhém zasedání jsme se dohodli, že celou věc odložíme, dokud nebude přesněji objasněna z finanční stránky. Dnes už víme, jak finanční situace vypadá. Nemůžeme proto záležitost odkládat donekonečna, a jsem názoru, že by se měla rozhodnout ještě dnes. Nestojíme však samozřejmě o to, aby se tu znovu přetřásaly všechny výhrady, které už byly vzneseny. Navrhuji proto, abychom se už neopakovali a stáhli námitky z pořadu. Předpokládám, že už jste všechny argumenty slyšeli. Teď se budeme zabývat jenom novými podněty. V těchto mezích zahajuji debatu.
HORLIVKA: Navrhuji, aby komise v zásadě přijala doporučení obsažená v Žvandově zprávě.
ZASTUPUJÍCÍ PŘEDSEDA: Je někdo stejného názoru?
POPROUD: Já tedy ano.
ZASTUPUJÍCÍ PŘEDSEDA: Co o tom soudíte vy, pane Čipero?
ČIPERA: Podávám doplňovací návrh, abychom ke znění připojili doložku: „ovšem za předpokladu, že naší organizaci z toho nevzniknou žádné výdaje“.
ZARAZIL: S tím bych souhlasil.
HORLIVKA: Připomínám, pane předsedo, že nejde o žádný doplňovací návrh, ale formulaci, která původní znění naprosto vyvrací.
ČIPERA: To bych neřekl. Já sám s návrhem souhlasím, ale jen za předpokladu, že prostředky se budou čerpat z jiného zdroje.
ZASTUPUJÍCÍ PŘEDSEDA: Doplňovací návrh je zcela v pořádku. Chcete se k němu vyjádřit, pane Čipero?
ČIPERA: Chtěl bych jen podotknout, pane předsedo, že nejsme v takové finanční situaci, abychom na tento projekt vydávali peníze.
ZASTUPUJÍCÍ PŘEDSEDA: Pan Horlivka?
HORLIVKA: Tohle je přímo obludné, pane předsedo! Vždyť se nám ještě nikdy nedostal do rukou tak osvícený dokument, jako je Žvandova zpráva! Poskytuje nám dlouhodobý program rozvoje, jaký...
ZASTUPUJÍCÍ PŘEDSEDA: Máte se vyjadřovat jedině k doplňovacímu návrhu, pane Horlivko, a ten hodnotu projektu naprosto nezpochybňuje. Jde ovšem o to, jestli na to máme.
HORLIVKA: Zeptal bych se spíš, jestli si můžeme dovolit od projektu couvnout. Jen pomyslete na jeho přednosti.
ZASTUPUJÍCÍ PŘEDSEDA: Na ty jsme pomýšleli už 25. března. Velmi podrobně nás s nimi seznámil pan Cvančara.
HORLIVKA: Uvažte jenom, jaké kritice budeme vystaveni — a docela právem —Jestli od provedení návrhu upustíme.
ZASTUPUJÍCÍ PŘEDSEDA: O tom všem jsme uvažovali 11. května.
HORLIVKA: Protestuji proti způsobu, jímž se projednává tak důležitá záležitost.
ZASTUPUJÍCÍ PŘEDSEDA: Vaše námitka bude zaprotokolována. Hlásí se ještě někdo o slovo? Můžeme tedy o doplňovacím návrhu hlasovat. Kdo je pro? Tři. A kdo proti? Dva. Doplňovací návrh je tedy přijat. A teď můžeme přejít k původnímu návrhu. Chce se k němu někdo vyjádřit? Ne? Můžete tedy hlasovat o návrhu pana Horlivky. Kdo je pro? Pět. A proti? Nikdo. Návrh je jednohlasně přijat. A teď k bodu 4. Nová smlouva na dodávky tiskopisů. Jistě si vzpomínáte, pánové, že jsme si vyžádali nové nabídky. Jak se zdá, nejvýhodnější je nabídka firmy Podšívka a Vymňouk. Teď jde však o to, nakolik jsou ty tiskopisy kvalitní. Pan Zarazil?

ZARAZIL: Víte, prohlédl jsem si ty vzorky... (Vchází Čvančara a Kandrdásek.)
ČVANČARA: Moc se omlouvám, že jsem se tak opozdil, pane předsedo. To ta doprava!
ZASTUPUJÍCÍ PŘEDSEDA: (líbezně) Ale to vůbec nevadí. Je od vás velmi hezké, že jste se přece jen uvolnil. Projednáváme právě bod 4. Dodávky kancelářských tiskopisů. Pokračujte prosím, pane Zarazile.
ZARAZIL: Jak už jsem říkal, prohlédl jsem si ty vzorky... (začne je podrobně popisovat). A proto doporučuji, abychom přijali spíš nabídku firmy Kolbaba a Měkota.
ČVANČARA: Mám dotaz k pořadu jednání, pane předsedo. Projednával se už bod 5?
ZASTUPUJÍCÍ PŘEDSEDA: Ne, pane Čvančaro, k tomu se dostaneme až po bodu 4, o kterém právě jednáme.
ČVANČARA: A co Žvandova zpráva?
ZASTUPUJÍCÍ PŘEDSEDA: (jemně) Bod 3? O tom se přece jednalo před bodem 4.
ČVANČARA: Chcete snad říct, že o něm bylo rozhodnuto za mé nepřítomnosti a za nepřítomnosti zde pana Kandrdáska?
ZASTUPUJÍCÍ PŘEDSEDA: (konejšivě) Váš názor tu velmi zdatně hájil pan Horlivka. Jistě vás potěší, že jeho podnět byl jednohlasně přijat. A teď k bodu 4, pane Zarazile.
ZARAZIL: Radil bych tedy, abychom přijali nabídku firmy Kolbaba a Měkota.
ZASTUPUJÍCÍ PŘEDSEDA: Všichni souhlasí. Děkuji vám. A teď k bodu 5. Péče o zaměstnance. K jejímu programu je vypracováno memorandum C, které jsme rozdali předem. Pan Kandrdásek?
KANDRDÁSEK: Rád bych navrhl, jak péči o zaměstnance zlepšit, a své podněty jsem shrnul na straně 32. Pokud nemáte námitky, přednesl bych je jeden po druhém... (Vchází spěšně předseda. Zastupující předseda mu uvolňuje místo.)
PŘEDSEDA: Omlouvám se, pánové, že jsem se tak opozdil. Měl jsem se sem dostat včas letadlem, ale bohužel jsem je zmeškal. Mohu však s dobrým svědomím prohlásit, že něco takového se mi stává jen málokdy. Většinou jsem až úzkostlivě přesný, neboť jsem se už v mládí poučil, že v obchodním životě záleží především na tom, abychom uměli všude přijít včas. Ano, pánové, jak vždycky říkám — není nad přesnost.
OSTATNÍ: To tedy určitě!

MUŽ ČÍSLO DVĚ

Po všech těch letech práce se stane něco, co jste sám ani nečekal — najednou máte na dosah ruky samotný vrchol. Stanul jste na druhém místě v podnikové hierarchii a kdoví, jestli se brzy neoctnete na prvním. Jistě jste už někdy hrával na druhé housle, ale ještě nikdy v tak výlučných výšinách. Nastala chvíle, kdy se musíte vzchopit k poslednímu velkému úsilí, které rozhodne o vaší budoucnosti. Jak být dokonalým mužem číslo dvě? To je rozhodně otázka, která si zasluhuje co nejpečlivějšího rozboru. Především je nutné rozřešit problém titulování. Jak by se vlastně mělo vaše postavení na druhém místě vyjádřit? Nejspíš se ukáže, že všechna statutární označení jsou zavádějící a příliš neurčitá. Za jejich nepřesností se ovšem skrývá tvrdá životní skutečnost. Snad v každém velkém podniku existuje muž číslo jedna. A stejně nevyhnutelně tam působí i muž číslo dvě.
  Prostě tam jsou, vždycky byli a pravděpodobně také budou. V primitivních společnostech stojí v čele rodinné skupiny otec či děd — „starý“, jak se pořád ještě říká námořním kapitánům a šéfům vůbec, a po jeho boku coby číslo dvě nejstarší syn, zástupce a zřejmě i otcův následovník. Veškerá autorita v lidské společnosti pramení z tohoto vztahu k otci, spočívá v úžasu, příchylnosti a strachu — v úžasu dítěte, když pozoruje, jak obratně si otec počíná, příchylnosti k ochránci, který zajišťuje dítěti bezpečí, a ve strachu z potrestání, které ho určitě od otce coby učitele nemine. Postavení muže číslo dvě aneb nejstaršího či nejschopnějšího syna je tedy uznáváno odedávna.
  Mají skutečně všude uznávaného muže číslo dvě? Jedna výjimka z tohoto pravidla přece jen existuje. Za despotismu nebo diktatury skutečný zástupce ani následovník určován nebývá, neboť síla takových režimů spočívá v předpokladu, že vládce je zcela nenahraditelný. A navíc je jasné, že vedle zdatného zástupce by už despota nebo diktátor zdaleka tak nenahraditelně nevypadal. A jistě by poněkud znejistěl, kdyby bylo všeobecně známo, kdo má nastoupit po něm. Druhý trůn zůstává proto neobsazený. Namísto jednoho nástupce čeká hned několik mužů, kteří spolu tvrdě soupeří, a každý z nich má tím slabší pozici, čím víc na něho ostatní žárlí. Takové diktatury známe v obchodním a průmyslovém světě. Diktátorsky už byly řízeny leckteré podniky, a obvykle se stejným výsledkem — většinou ani nepřežily svého vládce. Lidé si však přece jen potrpí na stabilnější instituce, na vlády, které nevyřídí jediný výstřel, a na průmyslové říše, jež nedokáže zničit jeden srdeční kolaps. Proto jsou průmyslové diktatury spíše výjimkou než pravidlem.
  Další výjimku z normálního chodu můžeme pozorovat tam, kde muž číslo dvě je vlastně mužem číslo jedna. Po podniku se šeptá, že když chcete něčeho dosáhnout, musíte zajít za panem Počíhalem a ne za René Degeneurem, i když je nakrásně generálním ředitelem. Podobná situace není nikterak neobvyklá. Je dost mužů jako pan Počíhal, kteří touží po moci, a ne po postavení, a někdy se jim podaří, že spojí své síly s někým, kdo podobně jako pan Degeneur prahne po postavení a naproti tomu moc klidně oželí. Kdysi se proto v německé armádě s nesmírnou péčí vybírali především náčelníci generálního štábu, a vrchní velitelé už byli jmenováni mnohem lehkovážněji a spíš jakoby dodatečně. Najdou se ovšem případy, kdy se takové převrácené vztahy osvědčují, především ovšem ve společnosti výlučně mužské. Moc dobře spolu mohou vycházet třeba kněží, kteří jsou vázáni celibátem, například kardinál a jeho zpovědník. Jakmile je však jeden z mužů ženat, vloudí se do jejich vztahu prvek nestálosti, a jsou-li ženatí oba, bývá vztah ohrožen nadvakrát. Ženatý šéf, který se nechá ovládat svým náměstkem, je pravděpodobně doma ovládán manželkou, a té rozhodně nemůže vyhovovat, že manžel vedle sebe trpí tak silného soupeře, a začne na muže naléhat, aby byl rozhodnější. Muž číslo dvě má možná poddajnější ženu, která je ochotna podřizovat se manželovi, ale strašně jí vadí nesnesitelná povýšenost, s jakou s ní jedná šéfova choť. V Trollopově románu Barchesterské věže je biskupova manželka mnohem vlivnější než biskupův kaplan, ne snad proto, že by bylá panovačnější, ale že je ustavičně po biskupově boku. Tak je tomu i ve skutečném životě. A i kdyby oba muži byli svobodní, kdo může zaručit, že se neožení? V podniku, kde dokáže vyvolat hotový převrat jedna nazrzlá sekretářka s rozkošně ohrnutým nosíkem, nejsou zřejmě zvlášť ustálené poměry. Pyramida stojí vždy mnohem pevněji, když má vrchol nahoře.
  Předpokládáme-li tedy, že je mnohem normálnější a výhodnější, když muž číslo jedna stojí v čele svého podniku teoreticky i prakticky, musíme se nyní zamyslet nad postavením muže číslo dvě. Zpočátku bychom mohli snadno podlehnout dojmu, že všichni muži číslo dvě jsou stejní. Je přece snadné představit si ideálního muže číslo dvě — Tomáše, Františka či Jiřího —, spolehlivého chlapíka, který je vždycky po ruce, kde je ho zapotřebí, a dovede se diskrétně ztratit, když si ho nikdo nežádá, je laskavý k zaměstnancům a báječný strýček šéfových dětí. Toto vystupování ho však nemusí docela přesně vystihovat a nesmíme se jím nechat obloudit. Neboť muži číslo dvě zdaleka nejsou stejní. Někteří se drží stranou a dovedou být víc než nenápadní, jiní jsou zase mlčenliví a tajnůstkářští. Někteří se navenek chovají srdečně, ale ve skutečnosti si dávají pozor na každé slovo, a jiní jsou zase nesympatičtí, ale až prostomyslně sdílní. Někteří by snad táhli s ostatními za jeden provaz, ale nechají se zastrašit první námitkou správní rady. Jiní zas házejí svým kolegům klacky pod nohy a jednají s nimi s urážlivou nevraživostí, ale dovedou rychle obrátit, když se proti nim ohradíte u vyšší instance. Vlastně se mezi muži číslo dvě najde nekonečně různorodých povah a názorů. A přece můžeme tyto pracovníky rozdělit do dvou základních kategorií — na ty, kdo jsou svým postavením na druhém místě spokojeni (A), a na ty, kdo se mermomocí chtějí dostat do čela podniku (B). Není tak docela snadné obě ty kategorie jasně rozlišit, neboť se najdou jednotlivci, kteří mezi nimi oscilují; jisté však je, že ty kategorie existují a většina mužů číslo dvě se dá do té či oné zařadit.
  Snadno lze rozeznat věčné muže číslo dvě, kteří nemají a snad ani nikdy neměli větší ctižádost. Mívají dost těkavé zájmy a nejraději se zabývají záležitostmi, které nikterak nesouvisí s jejich prací. Rádi si povídají o společnostech daňových poplatníků, o politickém životě u nich na předměstí, o golfových klubech a obchodních komorách. Na jejich vilkách je vidět, že se v nich usadili nastálo — pěstují asparágus a mají pěkně vybetonované příjezdové cesty. V práci jsou pořád stejně výkonní (i když to také zvlášť nepřehánějí) a nikdy (nebo alespoň téměř nikdy) nepřijdou pozdě. Ctižádostivá léta však už mají za sebou a začínají se pyšnit dětmi — synovými studiemi v Oxfordu či prvním dceřiným miminkem. Muž, přímo předurčený pro druhé místo v hierarchii, vypadá usedle a spokojeně. Poznáme ho spíš podle vzhledu než z jeho slov. Tu a tam se ze zvyku ještě zmíní, že by snad zasloužil povýšení, ale už z jeho výrazu je jasné, že to ani nemyslí doopravdy.
  Být spokojeným mužem číslo dvě je umění, ať už je člověk k této roli od samého začátku předurčen, nebo mu byla vnucena. Především se musí umět ztotožnit se svým hrdinou. V biografu či před televizní obrazovkou se normální člověk s hrdinou příběhu ztotožní snadno. Nevidí před sebou ateliér a v něm kulisy, ani režiséra, který už podesáté vyžaduje, aby se znovu zkoušela první scéna. Není mu divné, že herci po každé ráně klesnou k zemi a pak zase jakoby nic vyskočí. Jen sedí a pevně svírá pěsti, přejíždí rukou po pomyslném pouzdru s pistolí a věří v té chvíli, že je stejně statečný jako hrdina filmu. Ideální muž číslo dvě vidí svého hrdinu v muži číslo jedna, a tím se podílí na dramatu. Rozhodli jsme se, tvrdí, a zamítli jsme nesmyslné návrhy předložené na zasedání správní rady. „Šéf ví o všem, co se kde děje,“ říká muž číslo dvě. „Toho hned tak nikdo neoblafne. Se vším si dovede poradit.“ Ani tím obdivným tónem však nedokáže zakrýt, jak se sám vžívá do jeho role. Šéfovy úspěchy se staly částečně i jeho úspěchy. Možná že se různí ti muži číslo dvě (kategorie A) zpočátku od sebe dost lišili, ale za léta si jsou čím dál tím podobnější. V generálním štábu patřilo například k povinnostem pobočníka, aby uměl psát stylem svého velitele, takže v depeších se pak nemuselo nic měnit. Ideální muž číslo dvě mluví hlasem svého šéfa a nemá žádné odlišné názory.
  Přejděme nyní ke kategorii B, které je zřejmě početnější. Tam spadají muži číslo dvě, jejichž hlavní ctižádostí je stát se velkými šéfy. Dají se rozdělit do tří skupin — I, II a III. Do skupiny I zařazujeme zástupce, jmenované v době, kdy muž číslo jedna už působil na svém místě. Šéf si je osobně vybral ze všech vedoucích oddělení, a jsou to muži mladí a optimističtí, kteří podobný postup jakživ nečekali, nebo to o sobě alespoň tvrdí, a nikdy neměli tak vysoké postavení. „Je to ale senzace, pracovat pod vedením takového Alana Vrchoty!“ zvolá třeba jeden z nich. „Denně se něco naučím. Vrchota je skvělý chlapík a ve své práci se vyzná. Moc dobře vím, co jsem měl za štěstí.“ Takto překypuje Robert Postoupil nadšením, zvlášť když se octne v blízkosti paní Vrchotové, a je nabíledni, že ho čeká slibná budoucnost. Vlastně prý ani neví, proč si šéf zvolil zrovna jeho, když měl na vybranou z tolika dobrých pracovníků, ale prostě už to tak vyšlo. Však on se Robert přičiní, aby Alan své volby nikdy nelitoval. Když šéf odejde na konferenci, Robert ho vzorně zastupuje. „Ne,“ říká, „takhle by to Alan nerozhodl.“ „Ano,“ souhlasí, „to by tak celkem bylo v naší linii.“ ,A pokud jde o poslední bod,“ uzavírá, „měli bychom rozhodně počkat, dokud se nevrátí Alan“. A když začne Alan Vrchota naznačovat, že by snad odešel do důchodu, stojí Robert v čele delegace, která ho přijde prosit, aby proboha zůstal. „Možná že byste si potřeboval trochu odpočinout, ale všichni si upřímně přejeme, abyste se zase mezi nás brzy vrátil a zasedl opět ke svému stolu. Pořád vás tu ještě moc potřebujeme a rozhodně si nemyslíme, že byste už patřil do penze.“ Všichni se shodují, že Robert Postoupil je prvotřídní chlapík a že jeho hvězda stoupá výš a výš.
  Do skupiny II spadají zástupci, kteří byli jmenováni předtím, než muž číslo jedna zaujal své dnešní postavení. Všechny si vybral šéfův předchůdce. Výstižným příkladem takového muže číslo dvě druhé skupiny kategorie B je Marek Sestoupil. Je to vynikající vedoucí pracovník, schopný, ochotný každému pomoci a oblíbený. Po podniku se šušká, že správní rada měla své pochybnosti, jestli vůbec dnešního šéfa Oskara Mladějovského jmenovat, a nikdy by si ho byla nevybrala, kdyby se nemohla spolehnout na Sestoupila jako na ideálního pracovníka, který bude nezkušenému šéfovi vždycky nápomocen. A nikdo nemůže popřít, že Marek Sestoupil (ideální to táta mladých úředníků) dokázal mnoho. Není vlastně o moc starší ne šéf, ale ve srovnání s ním dost staře vypadá a bývá až přehnaně starostlivý. Podnik by však byl bez něho v koncích, dočista v koncích. Neboť Marek Sestoupil se vyzná ve všem. Každého si pamatuje podle jména a vždycky ochotně poradí. Rozpomene se, že s podobným projektem, jako je právě projednáván, to v podniku zkoušeli už v roce 1937. Nikomu jinému nelze svěřit tak složitou práci jako jemu. Je hrdý na důvěru, kterou mu věnuje správní rada.
  Vůči šéfovi je loajální, o tom nelze pochybovat, i když ho přece jen pokládají mnozí za schopnějšího, než je muž číslo jedna. „Nechtě to na Sestoupilovi,“ rozhoduje šéf, a ať už jde o jakoukoli práci, určitě bude hotová včas. Jestliže by se dalo říct, že výsledky podniku jsou zásluhou jediného člověka, pak je to určitě Marek Sestoupil, alespoň si to o něm většina zaměstnanců myslí. Je nejen neocenitelný, ale i naprosto nepostradatelný.
  Ve stejné skupině i kategorii, ale v jiném průmyslovém odvětví působí Richard Rejpal, nesporně jeden z nejschopnějších vedoucích pracovníků Elektronických podniků. O tom, že je to člověk mimořádně schopný, není nejmenších pochybností. Určitě by se byl stal generálním ředitelem, nebýt zrovna po ruce Viktor Hlaváč. Rejpal je o něco starší než Marek Sestoupil a každý by mu hádal ještě víc. Vůči Viktoru Hlaváčovi je vždycky jen zdvořilý. Generální ředitel je o osm let mladší a s Rejpalem jedná přátelsky a neformálně, čímž ovšem nikoho neoklame. Zato Rejpal překypuje kritičností, kterou si netroufá dát příliš okatě najevo.
  Když se ho někdo zeptá na výhledy podniku, vysvětlí stručně nejbližší záměry, ale pak pokrčí rameny a po krátké odmlce dodá: „Nevím, jestli je to právě to nejlepší, co se dá za této situace dělat — ale to už nám ukáže čas. Někteří jsme si mysleli... ale na tom teď nezáleží. Viktora Hlaváče zřejmě znáte, že? Pozoruhodný člověk. Nevím, jak to všechno dokáže, opravdu nevím.“ Často opakuje to „Nevím, jak on to všechno dokáže!“ a vkládá do svých slov přesně jen tolik dvojsmyslu, aby vyvolal u posluchačů malomyslnost. Nevyřkne sice jediné slovo, které by se dalo označit za neloajální, ale umí zpochybnit každé šéfovo rozhodnutí. „Kdybychom neměli k Hlaváčovi takovou důvěru, mohlo by se skoro zdát, že neodhadl dost dobře situaci trhu, ale nejspíš ví, co dělá. Má jistou intuici, a ta je někdy cennější než pouhé zkušenosti. Však uvidíme...“ Rejpal je mistrem významného mlčení — z toho by věru mohl dělat doktorát — a pozdvižením obočí dokáže vyjádřit mnohem víc nedůvěry než sebeopatrněji volenými slovy. Ze všeho, co Richard neříká, jasně vyplývá, že Hlaváč to dokonale orá.
  A docela nakonec přichází skupina III, zahrnující bývalé muže číslo jedna, kteří se do podniku dostali poté, co se sloučil s podniky jinými. Tak například v Mamutích velkozávodech pracuje Emil Vyfasovaný, který se tu stal zástupcem, když jeho firma Ratl a Osika byla převzata touto daleko větší společností. Mezi generálním ředitelem a Emilem Vyfasovaným vládnou vztahy tak zdvořilé, až je to víc než nepřesvědčivé. „Než se rozhodneme, musíme nejprve vyslechnout Emilův názor,“ říká třeba Cecil Vršecký. „Ne, ne, Cecile,“ brání se Emil, „v tom se vy vyznáte nejlépe, raději si dám poradit.“ „Děkuji, Emile, ale do toho problému jste mnohem zasvěcenější vy.“ „Ani bych neřekl, Emile, o tom neví nikdo víc než vy osobně.“ „Jste příliš skromný, Emile,“ a tak dále, a tak dále. Rozhovor se vine dál a Cecil celou tu dobu tiše proklíná osud, že vůbec musel Emila vzít, a Emil zas stejně dopáleně posílá Cecila ke všem čertům. Sesazený muž číslo jedna je dnes v obchodním světě častým problémem, který mívá jen jedno řešení — čekat na důchod nebo odejít na jiné místo.
  Když si rozebereme a porovnáme dnešní postavení těchto čtyř představitelů zástupcovského typu, bude nám ihned jasné, že povýšení se dočká jen jeden z nich — a to Robert Postoupil. Nestane-li se nic mimořádného, určitě se na svém místě moc dlouho nezdrží a brzy se stane ředitelem v menším podniku obdobného zaměření. Jmenován bude na doporučení Alana Vrchoty, který ve svém dopise zdůrazní, že ze všech lidí, jež kdy do práce sám zasvětil, je Robert rozhodně nejschopnější. Za tři roky odejde Vrchota do důchodu a Robert Postoupil se nepochybně stane jeho nástupcem. Marka Sestoupila takové štěstí nečeká, neboť je (coby zástupce) příliš nepostradatelný. Oskar Mladějovský ho určitě nebude chtít uvolnit. A i kdyby se Marek na naléhání své ženy ucházel o vedoucí místo v jiném podniku, dá mu sice Mladějovský doporučující dopis a zdůrazní, jak je Sestoupil schopný a loajální, ale přitom nenápadně naznačí, že se na ředitelské místo zvlášť nehodí. „Pan Sestoupil ještě neměl možnost prokázat svoje schopnosti jako vedoucí firmy, ale jsem přesvědčen, že se vynasnaží obstát co nejlépe.“ S takovým dobrozdáním se může Marek při každém jednání o nové místo uplatnit nanejvýš jako zástupce a výš už se nedostane, leda by nově jmenovaného ředitele stihl v rozhodující chvíli infarkt. Je ovšem otázka, jestli by Marek Sestoupil ještě o větší odpovědnost vůbec stál. Může to někdo s jistotou vědět? Rozhodně si tím není jist ani sám Marek, který je odmítnutím trochu zklamán, ale zároveň si šťastně oddechne. Byl totiž pravděpodobně mnohem ctižádostivější na počátku své kariéry a mezitím ho ambice trochu přešly. Je ovšem pravda, že odmítnutí kandidáta se obvykle opakuje. Jakmile byl někdo odmítnut jednou, bude zcela určitě odmítnut i podruhé. A jestliže byl někdo jedinkrát přeskočen a místo něho přijat pracovník mladší, bude docela určitě opomenut i příště. Neboť kdyby byl příště přijat, vlastně by se tím přiznalo, že poprvé byl odmítnut omylem, a něco takového nelze připustit. Markovy vyhlídky na povýšení jsou tedy v přímém rozporu s jeho užitečností, jak ji dnes každý uznává. A tak se stane, že Marek má čím dál tím menší naději a nakonec mu už nezbývá naděje žádná.
  I když Marek Sestoupil nemá věru skvostné vyhlídky, je na tom pořád ještě dost slušně v porovnání s Richardem Rejpalem. V podstatě je postavení obou těch mužů stejné (B II). Oběma se stalo, že místo nich byl jmenován mladší člověk. Rozdílně však na to reagují. Pracovník, který je opomenut, když se rozhoduje, koho povýšit, se může zachovat dvojím způsobem. Buď se svým šéfem oddaně spolupracovat a ukázat, že v sobě neživí žádnou nenávist, anebo na každém kroku dokazovat, oč je inteligentnější než šéf a jak nespravedlivé bylo rozhodnutí v jeho neprospěch. Oba ty přístupy jsou osudné, ale druhý z nich mnohem nebezpečnější, neboť vzájemná zášť mezi Rejpalem a jeho šéfem nutně vyústí do neřešitelné situace. Rejpal má třeba možnost odejít jako ředitel do menšího podniku, ale Hlaváč mu nedá doporučení. Teoreticky by měl stát především o to, aby se Rejpala zbavil, a ani si nic víc nepřeje. Jenomže ve své zaujatosti vůči němu mu už nedokáže napsat dost přesvědčivé dobrozdání. Jeho odchod by sice uvítal, ale těžko by přenesl přes srdce, kdyby byl Rejpal povýšen. A tak vlastně Hlaváče a Rejpala spojuje jenom vzájemná nenávist. I kdyby se však stalo, že šéf by toho už měl po krk, stejně by se nedokázal z celé situace vymanit. Začal by na všechny strany psát doporučující dopisy, ale poslal by jich najednou tolik a tak přehnaně nadšených, až by to působilo nápadně. Neboť přehnané nadšení vypadá značně podezřele.
„Jestli je ten chlapík tak senzační, proč se ho Hlaváč snaží zbavit?“
„Možná že má vedle něj mindráky.“
„V tom případě nemůžeme na Hlaváčovo doporučení moc dát. Radši se znovu podíváme na Dohonila, zástupce ředitele u firmy Chtivý a Hrabal.“ Takže Rejpala ani nepozvou k rozhovoru. A čím častěji se v podniku ukáže, že měl pravdu, tím hlouběji klesá jeho jméno na seznamech vhodných uchazečů. Neboť kdo stojí o člověka, který v jednom kuse připomíná ostatním: „Vidíte, já vám to říkal!“ A tak to s Rejpalem obvykle dopadá bledě. Kdyby byl hned zpočátku jmenován ředitelem, možná že by se byl osvědčil stejně jako Hlaváč nebo dokonce ještě lépe. Jenomže zklamání mu narušilo charakter a zkalilo i další vyhlídky. Takže vypadává ze hry.
  A jak dopadne Emil Vyfasovaný? Ten má poměrně dobré vyhlídky. Mezi muži číslo jedna vládne jisté bratrství, skoro jak kdyby patřili k jednomu klubu. Jakmile mezi ně někdo pronikne, patří do jejich kruhu už napořád, alespoň v některých ohledech, a když náhodou jednou vypadne, má pořád ještě naději, že ho zas vezmou mezi sebe. Jestli nemá Emil moc blízko do důchodu, Vršecký mu časem pomůže, aby zas pronikl mezi šéfy. Nedělá přece zvlášť dobrý dojem, když se šéfové začnou shánět po místě. Snižují tím i prestiž ostatních, neboť to nepříjemně připomíná, co by se tak snadno mohlo stát každému z nich. A tak existuje nepsané pravidlo, že muž číslo jedna, shozený z jakéhokoli důvodu z paluby, má být, pokud je to jen trochu možné, vytažen zase na vor. Rozhodně je to mnohem příjemnější, než aby zůstal léta šéfovi za zády jako jeho zástupce.
  Z této studie mužů číslo dvě, kteří jsou svým postavením spokojeni (A) a touží po povýšení (B), vyplývá, že nejnevděčnější je role muže číslo dvě z kategorie B, jemuž bylo odmítnuto povýšení. To je celkem dost jasné, ale co dělat, když je podobná role vnucena vám? Něco takového se přece může stát každému. Nechť tedy čtenář alespoň na chvíli uvěří, že se to může přihodit i jemu. Představte si, že vám nesvěřili vedoucí místo a člověk, kterého si vybrali, je o šest let mladší než vy. Možná že byste se postavením jeho zástupce docela spokojil, ale vaše paní rozhodně nemíní zůstat jen zástupcovou manželkou. Soucitně si vás prohlíží pohledem vyhrazeným pro muže, kteří to nikam nedotáhli. Dcera o vás říká: „chudák náš táta“. Situace je vážná, ne-li kritická, a musíte jednat teď, nebo nikdy. Co ale podniknout?
  Při svých úvahách si musíte nejdříve položit otázku: „Pominuli mě oprávněně?“ Zatím jsme vycházeli z předpokladu, že všichni ti muži číslo dvě, jak bylo vidět na příkladu Marka Sestoupila, Richarda Rejpala, Roberta Postoupila a Emila Vyfasovaného, by byli klidně dokázali zastávat ředitelské místo, když ne teď, tak aspoň před lety. O mnoha mužích číslo dvě se to skutečně plným právem říct dá. Je však dost takových, kteří jsou stejně ctižádostiví a bezesporu i schopní, ale kdyby se do vedoucího postavení dostali, určitě by ztroskotali. Dokud si však nerozebereme i nedostatky mužů číslo dvě, nikdy se nedopátráme, co je pro ně nejcharakterističtější. Čím se liší rozený muž číslo jedna od svého věčně nespokojeného zástupce, který ne a ne dostat se výš? Protože jste moc skromný, než abyste se dovedl sám za sebe dost postavit, zeptáme se vaší paní, jestli vás správní rada odmítla právem. Její odpověď bude zřejmě znít asi takto:
„Právem? Zbláznili jste se snad? Každý přece ví, že Tonda je o moc lepší. Vždyť už je léta duší celého podniku. Aby tu taky neměl všechno v malíčku, když nastoupil už v roce 1946, sotva ho pustili od námořnictva! Jak se v těch prvních letech po naší svatbě napracoval! Vysedával celé noci, jen aby měl připravenou správnou odpověď, kdyby po něm chtěl šéf nějakou informaci. Tonda je totiž dříč. A všichni ho mají rádi. Opravdu všichni. Když Tonda rozhodne, že mají zůstat přesčas, nikdo si ani nezanadává. Každý dobře ví, že je to zapotřebí a že Tonda odejde ze všech poslední. I když bych to snad jako jeho žena neměla říkat, nikoho lepšího než Tondu si ani vybrat nemohli. A co místo toho udělala správní rada? Vynašla si nějakého pana Vyskočila s tou jeho vulgární paničkou. Větší nesmysl je ani napadnout nemohl.“
  Předpokládejme, že všechno, co vaše paní tvrdí, je svatá pravda. Jste přesně takový, jak si to o vás myslí, a možná že ještě lepší. Pořád to však ještě nedokazuje, že se hodíte na vedoucí místo. Hodíte se na ně vůbec? Záleží především na vás, jak si tuto otázku zodpovíte. Než ve vás uvěří ostatní, musíte si věřit sám. Především platí váš úsudek, ten bude rozhodující. V novinách občas vycházejí dotazníčky, kde si člověk sám zaškrtává, co si o sobě myslí. Čtenářům se tak dává možnost, aby si ověřili své vlastnosti, často na základě dvaceti i více otázek. Pro vás, jako pro člověka, který se už natolik přiblížil úspěchu, pro naprosto dokonalého muže číslo dvě, stačí jen otázky tři.
  OTÁZKA PRVNÍ: Postihne-li vás rýma či horečka, který den v týdnu ji dostanete? Zamyslete se nad touto otázkou velmi po zorně. Možná že odpovíte: „Co já vím? Rýmu nebo horečku můžu dostat kdykoliv. Ještě jsem si toho sám nevšiml." Jestliže odpovíte takto, pak se opravdu hodíte jenom na místo zástupce. Muž předurčený být šéfem totiž pohotově odpoví: „Pokud vůbec onemocním, rozstůňu se zásadně jedině v pátek odpoledne a do pondělka do rána jsem vždycky zase v pořádku." Neboť muž číslo dvě, předurčený k tomu, stát se mužem číslo jedna, nesmí zastonat, leda až léta po svém jmenování. Všichni ostatní si mohou dostávat chřipku, kdykoli je jim libo, třeba i všichni najednou, což se také nezřídka stává, ale tím důležitější je, abyste vy zůstal na svém místě. Ať se epidemie rozzuří sebevíc, musíte dál sedět za svým stolem. Může si však vůbec pacient onemocnění takhle načasovat? Samozřejmě že může. Ne snad že byste se o to vědomě přičiňoval, ale jako rozený šéf (pokud jím vůbec jste) dokážete přece svou nemoc podvědomě ovládat. Existuje jakýsi vnitřní mechanismus, jímž se bacily udrží na uzdě od pondělka až do pátku. „Teď se rozstonat nesmíš," našeptává vám to zařízení. „Odpoledne máš poradu." „Musíš jít na oběd s lordem Podagrou," syčí na vás. „Tak žádné kýchání!" Tento vnitřní mechanismus dokonale funguje až do pátečního odpoledne. To už nejste právě ve vrcholné formě, ale vyřídíte ještě pár nejnaléhavějších záležitostí a asi v půl čtvrté začnete podpisovat připravené dopisy. Tehdy si vaše sekretářka povšimne, že nevypadáte zrovna moc dobře. Zmíní se o tom laskavým tónem, jemuž se naučila na obchodní akademii, a vy poprvé kýchnete. „Propána, pane šéfe, vždyť vy asi máte chřipku!" Uvědomíte si, že sekretářka má jako vždycky pravdu, a vnitřní mechanismus ve vás najednou povolí a tiše zamumlá: „Jasně! Co by ses bránil? Teď si už můžeš stonat, jak se ti líbí, ale jen do neděle do půlnoci." Odvrávoráte domů, zničený, že se sotva držíte na nohou. Dáte si horkou whisky s citrónem a vlezete do postele. V noci máte čtyřicítku a začnete si dělat starosti, jestli se vůbec dožijete zítřka. Nikdo se nedokáže tak strašlivě rozstonat jako naprosto zdravý člověk. V sobotu v poledne pošlete pro notáře (který není k nalezení, neboť si vyjel na ryby) a prohlašujete, že chcete změnit poslední vůli — rád byste pamatoval menší částkou na jakousi významnou lékařskou nadaci. V sobotu večer jste na umření. V neděli dopoledne se začínáte vzpamatovávat. Za odpoledne se trochu zotavíte. A v pondělí ráno sedíte opět za svým stolem, naprosto zdráv. Takový vnitřní mechanismus člověk prostě buď má, nebo nemá. A jestli jím obdařen nejste, pak také nejste z materiálu, z něhož se vyrábějí muži číslo jedna. Že ten mechanismus máte? Výborně, přejděme tedy k další otázce.

  OTÁZKA DRUHÁ: Jste ochoten zvládnout vše, co ostatní udělat nedokáží nebo nechtějí?Teoreticky by všichni, kdo jsou od práce placeni, měli vykonat, co se po nich žádá. Prakticky si však dělají co chtějí. Někdo se rád zabývá propagací a reklamou, jiný s chutí zakládá spisy, které už jakživ nikdo nenajde. Někdo vypracovává s oblibou harmonogramy a jiný zas chodí po místnostech a zhasíná světla. Je však člověk, který nemůže dělat, co se mu zlíbí, a to je muž číslo jedna. Neboť musí vedle své vlastní práce zastat všechno, co ostatní nestačili, a nikdy netuší předem, co to zas bude. Možná že bude muset vypracovat rozpis dovolených anebo rozhodnout, jakou barvou se mají vymalovat kanceláře. Nebo bude zapotřebí zkontrolovat spotřebu plynu a ověřit připravenost požárních hlídek. Nebo dát umýt okna či opravit pojistku. Ať už je to však cokoli, nenajde se nikdo, kdo by to dokázal zařídit, leda muž číslo jedna. Nakonec na něm zůstane všechno, do čeho nemá nikdo jiný chuť. Jste ochoten to všechno zastat, a ještě k tomu s úsměvem? Skutečně? Tak tedy přejdeme k další otázce, a ta už je opravdu na pováženou.
  OTÁZKA TŘETÍ: Dokážete dát výpověď Honzovi Trumberovi? Samozřejmě že ho znáte. V každém podniku mají anebo někdy měli Honzu Trumberu. Je naprosto poctivý a všemi oblíbený, dobrák, jaký se hned tak nenajde. Neškodně bloumá po podniku, v kapse dopisy, na které zapomněl odpovědět, na kravatě šmouhu od snídaně, na kalhotách cigaretový popel a na tváři roztržitý úsměv. Všichni ho znají jako mírného starého popletu, který má doma milou ženu a pět dětí školního věku. Snad by se nějak udržet i dal, ale předpokládejme, že to nejde. V jiném podniku by se možná skvěle uplatnil jako muž, který se vždycky mýlí (viz kapitolu I hloupost může být k užitku). Ale časy jsou těžké, konkurence tvrdá, peněz málo a další omyly si prostě dovolit nemůžeme. Nezbývá než Honzu Trumberu vyhodit. Coby muž číslo jedna to musíte udělat sám, nemůžete přece za Honzou Trumberou někoho poslat, aby mu dal výpověď. Řeknete pevně: „Honzo, na tuhle práci už nestačíte, a tak vás od prvního října propouštíme. Budete si do té doby muset najít jiné zaměstnání. Osobně pro vás udělám, co jenom budu moct, jenom křivě přísahat ochoten nejsem.“ Trumbera zbledne a rozklepou se mu ruce. Začne cosi koktat, jak se v tomhletom podniku léta napracoval a co bude s jeho ženou a dětmi, ale vy na to jenom odpovíte: „Lituji, Trumbero, ale je to mé konečné rozhodnutí.“ Dokážete to udělat? Tím však celá zkouška ještě nekončí. Neboť se musíte podívat Honzovi Trumberovi do očí, říct mu: „Máte padáka,“ a  pak  jít  domů,   pustit  celou   věc   z   hlavy   a  klidně   spát.
  Abyste byl dobrým mužem číslo dvě (jímž také jste), potřebujete znalosti, zkušenosti, schopnosti a takt. Bez toho všeho se neobejdete ani coby muž číslo jedna, ale navíc potřebujete i jistou dávku krutosti, jíž se odlišuje velký šéf od ostatních. Neboť generálovi se může stát, že musí nařídit vyhození mostu, i když ví, že na druhém břehu zůstala část jeho lidí. A kapitán lodi se může dostat do situace, že musí uzavřít vodotěsnou přepážku a obětovat topiče. Žádné z těchto rozhodnutí nesmí být vysloveno rozechvěně, jak to vídáme ve filmech. Bývá vyřčeno nevzrušeně a chladně a jen ústa a oči jako by najednou dostaly nový výraz, který z nich už nevymizí. Projdete obdobnou zkouškou v její méně drastické mírové podobě? Uvědomte si, že nejde jen o to, abyste propustil Honzu Trumberu. Musíte potom spát, jako když vás do vody hodí. Nesmíte se převracet na loži a ptát se sám sebe: „Jednal jsem správně?“, nesmíte si lámat hlavu, co si teď Trumberovi počnou, ale musíte se rovnou zamyslet nad dalším problémem — kterým dost možná bude zase další výpověď.
  Předpokládejme nyní, že jste všechny tyto tři důležité otázky správně zodpověděl. Stonáte vždycky jen od pátečního odpoledne do pondělního rána. Jste schopen a ochoten ujmout se každé práce, kterou ostatní neudělali. A dokážete vyhodit Honzu Trumberu. A přesto všechno že jste tak zkušený a schopný a že máte navíc všechny tři vlastnosti, které vás předurčují pro vedoucí postavení, vás nakonec nevzali. Správní rada s neuvěřitelnou pošetilostí jmenovala člověka značně mladšího, než jste vy, a vás ponechala jako zástupce. Lidské nezdary jsou různé a takový osud může potkat každého. Teď se to tedy po letech úspěšné práce stalo i vám. Nastupuje nový šéf a vy ho musíte jménem všech zaměstnanců uvítat. Nakonec mu srdečně poblahopřejete i za sebe a v duchu si přitom říkáte, že nějak plešatí a má špatně ušitý oblek. Vaše paní je přesvědčena, že šéfova žena je starší, než se dělá, a že se, řekněme si to upřímně, vůbec neumí oblékat. Slavnostní řeči končí, a vy si teď říkáte — co dál?
  Až donedávna nedokázal tuto otázku nikdo zodpovědět. Každý by byl musel uznat, že muž číslo dvě má v této situaci jedinou naději — může jen doufat, že šéf se nadlouho a vážně roznemůže, čímž svému zástupci umožní, aby si upevnil postavení, a až šéf konečně odstoupí anebo zemře, měl dostatečně silnou pozici. Řekněme si však upřímně, že s takovým onemocněním se moc počítat nedá. Říká se sice: „Dočkej času jako husa klasu,“ ale takhle by se náš zástupce zřejmě nedočkal nikdy. Když začnete někomu vyplácet doživotní rentu, určitě se rozhodne žít navěky. A stejně se nedá očekávat, že se najednou rozstůně váš šéf. Mnohem výhodnější je obratně ho vymanévrovat. Kdysi se věřilo, že vedoucí pracovníky je možno dostrkat do důchodu spojením nesčetných dotazníků a leteckých cest. Ve své době se tato metoda slušně osvědčovala, ale teď už zdaleka nestačí. Její snižující se účinnost nepřekvapí nikoho, kdo se kdy pokoušel chemicky hubit hmyz. Všichni víme, že tato metoda přináší prvním rokem své výsledky — ne snad že by jed komáry vyhubil, ale rozhodně jim dá na srozuměnou, že nejsou vítanými hosty. Druhým rokem je však už smrtelný jed ani nedokáže zkrušit — zvykli si na něj. Třetím rokem si ho pochvalují. A čtvrtým rokem by bez chemikálií už ani nedokázali žít neprostupným tajemstvím, ale nastala chvíle, kdy je konečně vyjevíme.. Podobně je tomu i s vedoucími pracovníky. Začínají pohlížet na letadla shovívavě, ba téměř láskyplně. Takže k vystrnadění nadřízených je třeba jiných prostředků. Zatím byly tyto metody zahaleny.
  Nejmodernější způsob, jak se zbavit šéfa, spočívá v uplatnění vědeckých metod řízení. Jestliže se jako zástupce v takové vědě zvlášť nevyznáte, měl byste si povolat nějakého odborníka, řekněme z Manchesteru. V této oblasti se jich najde mnoho a nemají velké nároky, takže by nemělo být nijak zvlášť těžké sehnat si takového vědce na některé obchodní škole. Řekněme, že jste si zvolil doktora Pekelského, jehož paní je rovněž dobře známá vědecká pracovnice, specializovaná ve vědě o lidském chování. Přemluvíte šéfa, až konečně přivolí, aby se na ústředí podniku provedl odborný průzkum. Program si stejně bude financovat Černokněžnický institut (jak aspoň šéfovi namluvíte) a ten také vyšle do vašeho podniku tři významné pracovníky. A teď má být na poradě vedení přednesena první předběžná zpráva.         


DUNCAN: Bod třetí. Zpráva doktora Pekelského, jejíž kopie jste všichni dostali. Má někdo připomínky?
MACBETH: Navrhoval bych, abychom přizvali doktora Pekelského a požádali ho, ať nám celý záměr vysvětlí sám. Ale vida, právě přichází...
DUNCAN: Jak myslíte, pane náměstku. Máte slovo, doktore Pekelský.
PEKELSKÝ: Rád bych vám, pánové, přednesl naši předběžnou zprávu co nejprostšími slovy. Zjistili jsme již skutečnosti, které volají po okamžitém zásahu. Kdyby se mělo vyčkávat na zprávu konečnou, situace by se ještě zhoršila. Abych byl tedy stručný, vypracoval jsem průběžný rozbor vaší organizace a použil k němu Kutilovy nelineární extenze optimálního rozpětí...
MACBETH: Doufám, že počítáte s vnitřní kontrolou platnosti?
PEKELSKÝ: Samozřejmě. Sdělení o diagnostických postupech
najdete v příloze K. Použili jsme strategie namátkové variability, řídili jsme se stochastickým modelem, a když jsme se navíc opřeli o zkušenosti z operačního výzkumu a teorie rozhodování, nutně jsme museli dospět k názorům, jak jsme je shrnuli na stranách 34 až 37.
DUNCAN: To je všechno nesmírně zajímavé, ale skutečně nechápu ...
MACBETH: Promiňte, že vám skáču do řeči, pane, ale snad bych si mohl dovolit vysvětlit pasáž, která vám připadá nejasná. Samotného mě také zarazila, a dotázal jsem se proto doktora Pekelského, proč se raději neřídil jednodušší strategií Filkensteinova teorému. Rychle mě však přesvědčil, že v našem případě by se kvadratické programování neosvědčilo. Jistě však zjistíte, že v ostatních bodech je zpráva jasná a průkazná.
  Nyní se zamyšleně odmlčíte, neboť schůze vedení dospěla k bodu, jemuž se při býčích zápasech říká „okamžik pravdy“. Pro muže číslo jedna nastala chvíle, kdy musí zasáhnout — teď, nebo nikdy. Jestli chce znovu ovládnout situaci, musí rázem hodit svou kopii předběžné zprávy do koše a promluvit k doktoru Pekelskému asi takto:
DUNCAN: Podle mého jsou tohle všechno jen samé žvásty. Nemám ponětí, o čem to tady vykládáte, ale jedno mi jasné je — že to stejně nemá hlavu ani patu. Jestli chcete k naší organizaci poznamenat něco konstruktivního, řekněte nám to, jak vám zobák narostl, a rovnou na místě navrhněte, co by se tedy podle vás mělo dělat. Ale nemluvte se mnou jako s nějakým počítačem. Nelíbí se mi to, nerozumím vám a nic takového tady nestrpím.
  Když se šéf takto rázně ohradí, udělá z doktora Pekelského pouhého blekotajícího blba a pořád ještě může spiknutí zamezit. Všichni ostatní začnou hned jednohlasně přiznávat, že i jim připadá předběžná zpráva jako nesmyslné žvanění. Přesně takhle by určitě zasáhl zakladatel firmy starý Tom Křemenák. Dnešní šéfové však už jsou jen málokdy tak pevní v kramflekách. Neboť přiznat se k naprosté nevědomosti v kruhu vedoucích úředníků, kteří dělají, kdovíjak je jim všechno jasné, vyžaduje značnou dávku odvahy. V devíti případech z deseti muž číslo jedna v takové zkoušce neobstojí. Moudře přikyvuje a tváří se, že všemu rozumí. A jakmile promešká rozhodující okamžik, vymkne se mu kontrola nad jednáním úplně z ruky, a schůze pak pokračuje asi takto:

DUNCAN: Děkuji mnohokrát, Macbethe. Možná že zpráva měla být formulována trochu srozumitelněji, ale všichni snad chápeme, oč doktorovi jde. (Rozhlédne se po přítomných.)
OSTATNÍ: (rychle souhlasí) Jistě, jistě, to je přece naprosto jasné.
MACBETH: Asi mi to trochu pomalu myslí, ale pořád ještě mi není jasná druhá polovina jednačtyřicáté stránky. Proč by mělo dynamické programování zahrnovat teorii her?
PEKELSKÝ: Jsem velmi rád, že se na to ptáte. Zřejmě jsem se jazykem symbolů nevyjádřil dost jasně. Na té stránce je shrnut můj heuristický postup vyvažující celou linii, a na další stránce tento postup pak vyústí v nebazální optimální řešení.
MACBETH: To řešení je ovšem neslučitelné s kombinanční analýzou a topologií na straně 17. Podívejte, tady říkáte, že

A co počet pravděpodobnosti?
PEKELSKÝ: Ten se na multipersonální interakci nehodí. Ochotně ovšem přiznám, že by se za použití jiné metodologie možná i dal uplatnit. Ale závěry by byly v podstatě stejné.
MACBETH: To nesporně ano. Zónových omezení by se to urči tě nedotklo.
PEKELSKÝ: Jistěže ne. Tady jde přece o kybernetiku a využit minimaxového principu. Zřejmě jsme v zásadě stejného názoru
MACBETH: To jsme. Až na to že vaše vyčerpávající algoritmy ve mně vyvolávají lítostnou funkci, která se vzpírá rozboru.
PEKELSKÝ: (se srdečným smíchem) Ale výborně!
OSTATNÍ: (s nervózními úsměvy) Cha! Cha! Cha!
MACBETH: A teď bychom podle mého názoru měli tuto zprávu využít k povzbuzení motivace v našem podniku, pane řediteli Navrhuji však, abychom s akcí posečkali, dokud nedostaneme druhou část závěrečné zprávy, což by mělo být asi tak za tř neděle. Do té doby snad můžeme celou záležitost odložit, ale o moc déle bychom otálet neměli, že?
PEKELSKÝ: Do konce měsíce potřebujeme znát jasné rozhodnutí vašeho vedení.
MACBETH: Jistě. A než začneme uvažovat o dalších krocích budeme muset podrobně prodiskutovat druhou část zprávy.
DUNCAN: (zaraženě) Podrobně?
MACBETH: Musíme přece vědět, do čeho jdeme.
DUNCAN: (zdrceně) Snad máte pravdu ...
MACBETH: A teď bychom měli poděkovat doktorovi Pekelské mu za všechnu jeho pomoc.
VŠICHNI: Jistě. Moc nám pomohl.
PEKELSKÝ: Sám bych nepochybně nedokázal předběžnou zprávu vypracovat, kdybych neměl ku pomoci tři výzkumné asistenty, které mi poskytl Černokněžnický institut. Slečna Jasnozřivá a její dvě sestry se skutečně skvěle zhostily svého úkolu. Směl bych jim jménem vaší společnosti poděkovat?
DUNCAN: Snad ano.
PEKELSKÝ: Velice je to potěší.
DUNCAN: Jistě se teď budete chtět zase vrátit ke svým výzkumům, pane doktore Pekelský. Takže se s vámi rozloučíme a poděkujeme vám. A teď přejdeme k bodu čtyři. Rozpočet na opravu střechy podnikové elektrárny. Co vy na to, pane Macduffe?
  Šéf energicky probere bod číslo čtyři, ale málo platné, ztratil už půdu pod nohama. Příští týden musí protrpět další diskusi s doktorem Pekelským, a pořád ještě nemá tušení, o čem se vlastně má mluvit. A potom přijde konečná zpráva. Doktor Pekelský do ní zahrne i svoje mistrovské dílo, diagram znázorňující společenskou propojenost generálního ředitelství. Tento diagram je posledním smrtelným úderem, a stojí proto za to, abychom jej v úplnosti reprodukovali. Zde tedy je:


  Při pohledu na tento diagram muž číslo jedna zoufale zaúpí. „Ne, jen tohle ne!“ vypraví ze sebe. Uniknout před touto hrozbou však už nemůže. Zbývá mu jedno jediné, ulehnout s migrénou a nechat na svém zástupci, aby uskutečnil navrženou reorganizaci. Jakmile začne šéf jevit sebemenší známky, že by se snad začínal uzdravovat, stačí zamávat mu před očima diagramem anebo zařídit, aby uslyšel třeba jen ozvěnu Pekelského hlasu, a hned se sesype nanovo. Blíží se chvíle, kdy by měl odejít do důchodu, a je úplně jasné, kdo nastoupí po něm.
  Je rovněž jasné, jak se zachovat k doktoru Pekelskému, až se se šéfem rozloučíte. „Vypadněte!“ řeknete stručně svému poradci, čímž jenom znovu dokážete, že jakmile byl čin už jednou spáchán, o najatého vraha nikdo nestojí. Že se vám nechce takovou metodou šéfa vystrnadit? Příčí se vám jednat s tak vypočítavou krutostí? Jestli je tomu tak, svědčí to ovšem ve váš prospěch. Máte vyšší morální kodex a vznešenější etické zásady než mnohý církevní činitel. Převládají ve vás nesobecké pohnutky, které vás předurčují na místo zástupce v kterémkoli podniku, a na takovém druhém místě už také pravděpodobně zůstanete. Neboť šéfové se především vyznačují nemilosrdností. Využijí každého prostředku, aby dosáhli svého, a když jim věda o řízení bude připadat dostatečně účelná, využijí také jí. Jestliže couvnete a nechopíte se osudné dýky, nepotrvá dlouho a začnete si říkat (ze svého hlediska zcela správně), že vedoucí postavení za všechno to rozčilování a úsilí ani nestojí. A jednou, až zasednete ke krbu se zapálenou lulkou a šálkem kávy po ruce, řeknete manželce: „Možná že na té ctižádosti něco je ... ale mně se už docela zalíbilo dělat jen zástupce. A víš, že si někdy myslívám, že už ze mě ani víc nebude?“ A vaše paní, která o tom je přesvědčena už nejméně šest let, vám dá klidně a s úsměvem za pravdu.

ODBORNÍ PORADCI

Za ta léta své obchodní činnostičasto uslyšíte o odbornících na organizaci práce a metody řízení. Jednoho krásného dne se s nimi konečně setkáte, a tu vás možná i napadne, že byste se do takového podnikání klidně mohl pustit sám. Dávno jste přece už zjistil, že je nepoměrně těžší něco dělat než radit ostatním, jak na to. Ať vás však podobná kariéra láká sebevíc, měl byste rozhodně jejímu pokušení odolat. Aby bylo všem jasno, nechci v této knize brát v pochybnost odborníky na metody řízení. Vy však pro takovou práci stvořen nejste. Zato budete často s odbornými poradci přicházet do styku, a měl byste si proto už ve vlastním zájmu prostudovat jejich zvyklosti a dokonale se seznámit s jejich působením. Tito odborníci už totiž patří nastálo do sféry obchodního podnikání, a jsou to pánové velmi nápadní a hluční, před nimiž není úniku.
  Je mnoho poradců čestných a bezúhonných a hodně takových, jimž se zas nedá nic dokázat. A navíc jsou jejich rady stále žádanější. Pro průmyslový podnik znamená odborný poradce asi tolik co pro nás psychiatr či uklidňující prášek a bývá povoláván, když napětí je už pro tělesnou soustavu, duševní rovnováhu a nervový systém neúnosné. Když se svěříme psychiatrovi, rázem se nám uleví, neboť se máme s kým o své potíže podělit a kromě toho zjistíme, že jimi netrpíme sami. Stejně tak se zvolní horečný puls velkého podniku, sotva se dostaví odborný poradce, dokonce ještě než vůbec stačí vyslovit jedinou radu. „Nu samozřejmě,“ zamumlá konejšivě, „v kancelářích se svítí dlouho do noci, lidé se hádají o parkoviště a vztekají se na sebe u oběda. Jsou to všechno známé příznaky, přesně jako v případě, jímž jsem se zabýval minulý týden.“ Poradce nemá ovšem v zásobě jen trpělivé, téměř lékařské vystupování a dokáže nabídnout mnohem víc než pouhý soucit. Dříve či později se vytasí s konkrétní radou, a právě nad tím nám zůstává přímo rozum stát.
  Neboť je víc než divné, že do velkého podniku, v jehož čele stojí vynikající generální ředitel, kde je ve vedení řada zkušených pracovníků a kde působí množství osvědčených a snaživých zaměstnanců, je třeba povolávat odborníky zvenčí a radit se s nimi, jak vlastně rozdělit práci. Jestli ředitelé nevědí, jak koncern řídit, můžeme se plným právem ptát, co vůbec vědí a za co jsou placeni. Přirozeně kdekoho napadne, jak se může někdo domnívat, že se externí poradci vyznají v pracovních záhadách, které správní radě zůstaly utajeny. Tyto otázky už dlouho zarážejí celou veřejnost a jistě si zaslouží odpovědi.
  Předně můžeme zcela oprávněně předpokládat, že poradci nevědí téměř nic. Své právo radit ostatním odvozují především ze svého počátečního počinu, kdy si vyvěsili na dveře tabulku: „Voškleba, Hrůzník a Mlžil, obchodní poradci“, nebo: „Skuhral, Mudra, Blábolil a Houžvička, experti na dokonalé řízení podniků“. Všechno se musí něčím začít, a pro odborníky na nejúčinnější metody práce je počátkem právě tahle cedulka. Ale co vlastně dělal ten Mlžil nebo Houžvička, než se prohlásili za odborníky? To nikdo pořádně neví. Možná že absolvovali dálkový kurs. Nebo chodili třeba nějaký čas na Vysokou ekonomickou v Londýně. Anebo prostě jen zjistili, že se ničím jiným neuživí. Ať už za sebou mají zkušenosti jaké chtějí, jsou teď experty na expertizy, čaroději obchodního světa, kteří se sami za ty čaroděje prohlásili. Ještě si ani nestačili přišroubovat na dveře mosaznou tabulku, a už u nich buší první průmyslový magnát a doprošuje se, aby ho pustili dovnitř. Na chodbě se začíná řadit fronta a zkušený pozorovatel si povšimne, že v davu vedoucích pracovníků, kteří se tady shromáždili, je jenom velmi málo zástupců státní správy (pokud se vůbec nějací dostavili). Rozhodně tu nečeká žádný generál, který by snad zarazil své tažení a dožadoval se rady, jestli má ustoupit nebo zaútočit. Rovněž žádný admirál se v rychlosti nevylodil na suchou zemi, aby se vyplakal někomu na hrudi a svěřil se soucitné duši se svými těžkostmi. A jestli snad v tom houfu, co zatarasil vchod, stojí ministerský předseda, pak musíme uznat, že když nic jiného, dovede se alespoň dobře maskovat.
  Ti muži středních let, co zaplnili celý chodník, jsou téměř výhradně z průmyslového a obchodního světa. Jsou obeznalí ve svém oboru, rozhodní, neústupní a podnikaví. Předseda správní rady z podniku, který vyrábí celuloidové zlaté rybky, ví, jak se má jeho zboží vyrábět, propagovat a prodávat. O generálním řediteli firmy, kde se vyrábějí nafukovací balónky, je známo, že ví jako nikdo jiný v celém tom mamutím průmyslu, jak jsou ty balónky pružné a kdy začínají praskat. A odbytového ředitele firmy Lízátka s ruč. omez. rozhodně hned tak nikdo nepředčí ve znalostech, nakolik mají být lízátka lepkavá, jaká potřebují dřívka a kolik cukru, a v které barvě se těší největší oblibě. V celém tom davu není snad člověka, který by se výtečně nevyznal ve své práci. A přece se všichni dožadují rady Skuhrala, Mudry, Blábolila a Houžvičky. Co ví Skuhral o celuloidu? Stejně tak málo jako Mudra o balóncích a Blábolil o lízátkách. Jaké zázračné zaříkadlo mohou vlastně tito odborníci nabídnout?
  Pečlivým průzkumem se zjistilo, že klienti, kteří se obracejí na odborné poradce, jsou vedeni jedním z těchto dvou důvodů: Buď potřebujína někoho svést reorganizaci, pro kterou se už rozhodli, anebo chtějí zabránit reorganizaci, která je na spadnutí. Kontrast mezi oběma postupy se dá nejlépe ilustrovat na dvou nedávných případech. Ze zcela jasných důvodů zahalíme pravou totožnost podniků i odborných poradců do smyšlených jmen. První ze zmíněných společností si pojmenujeme Kočár bez koní a spol., výrobci starobylých vozů ve velkém. Druhou nazveme Historická sídla, spol. s ruč. omez., výrobci prefabrikovaných domů, spolu s prefabrikovanými příběhy, jak v něm spala královna Alžběta I. a s kým.
  Ředitelé firmy Kočár bez koní z Coventry se nedávno rozhodli, že podnik zracionalizují. Usnesli se proto, že polovinu zaměstnanců propustí a od druhé budou vyžadovat pořádnou práci. Nevěděli však dost dobře, jak to navléknout, aby je potom uprostřed firemního parkoviště někdo nepraštil přes hlavu. Aby se podobným nepříjemnostem vyhnuli, dohodli se, že zamýšlenou reorganizaci by jim měl raději navrhnout někdo zvenčí, nejspíše odborní poradci, povolali proto pány Vošklebu, Hrůzníka a Mlžila, a stručně jim vysvětlili, jakou radu od nich čekají. V takové situaci má externí poradce jednu velikou výhodu — nemusí se v podniku ani zvlášť vyskytovat. Zprávu předává, když nastupuje do tryskového letadla, a než se kdo pročte prvním odstavcem jeho rad, je už 7000 metrů nad zemí. (V prvním odstavci jsou stejně jen různá poděkování za spolupráci.) Poradci, o nichž je nyní řeč, pracují týmově. Jakmile vyslechnou, co se od nich očekává, rychle se vrhnou do práce. Voškleba se přihlouple, leč povýšeně zeptá: „Tohle že je váš nejnovější počítač?“ „Zřejmě jste jakživi neslyšeli o mezních nákladech, co?“ atakdále. Hrůzník jde na věc přímo a drsně: „Máte nesmyslně přemrštěnou režii,“ řekne nesmlouvavě. „Měli byste ji snížit o dvaapadesát procent." Nato se ujme Mlžil dost složitého vysvětlování, proč jsou všechny ty změny nezbytné. Výsledky jejich vpádu do zmíněného podniku by se daly přehledně vyjádřit asi takto:

a)  polovina vedoucích úředníků je propuštěna,
b)  jako symbol pokroku je zakoupen samočinný počítač v ceně 
    1 000 000 liber šterlinků,
c)  zbourají se všechny přepážky a z prostoru, dříve rozděleného na
     malé kanceláře, vznikne jediná kancelářská hala,
d)  kanceláře, původně žluté a bílé, jsou teď vymalovány jemně 
     růžově a šedě.
  Docela jinak (alespoň na první pohled) ovlivnili pánové Skuhral, Mudra, Blábolil a Houžvička chod Historických sídel, společnosti to s ručením omezeným. Vedení této firmy bylo už delší dobu pod silným nátlakem jisté skupiny akcionářů, jejichž agresivní mluvčí, pánové Rafal a Kousby, naléhali, aby podnik zmodernizoval svou organizaci. Co přesně tím návrhem mysleli, nebylo nikdy zvlášť jasné, ale neostýchali se naznačovat, že ředitelé firmy mají velice přemrštěné platy na to, jak zastaralý podnik řídí. Vystaven tomuto nebezpečnému tlaku, povolal generální ředitel externí odborníky. Tentokrát měli podat dobrozdání, že podnik je až na několik zanedbatelných problémů naprosto dokonale zorganizován. V této skupině měli rozdělenu práci jinak. Skuhral pochmurně vrtí hlavou, Mudra se tváří, jako kdyby byl pravá studnice vědomostí, Blábolil se specializuje na jemný kompromis mezi hurónským smíchem a zlomyslným úšklebkem a Houžvička se ujímá tajuplného a složitého vysvětlování, proč jsou všechny ty změny důležité anebo (jako v tomto případě) zbytečné. Výsledkem jejich vpádu do podniku jsou tyto změny:
a)   pánové Rafal a Kousby jsou jmenováni řediteli,
b) jako symbol pokroku je zakoupen samočinný počítač v hodnotě 
1 000 000 liber šterlinků,
c) velká kancelářská hala je rozdělena přepážkami na malé
      kanceláře,
d) místnosti, původně vymalované v jemně růžové a šedé barvě, 
      jsou přemalovány na žlutou a bílou.
  Na první pohled se zdá, že rady v obou uvedených příkladech jsou v naprostém protikladu. To možná opravdu jsou, podstatné však je, že odborníci v obou případech prosadili, co by vedení samo nikdy udělat nemohlo. V prvém případě na sebe vzali vinu za hromadné propouštění, což by si nikdy nemohli dovolit lidé, kteří by nadále museli bydlet spolu s postiženými v jednom městě. V druhém případě měli ujistit akcionáře, že organizace podniku byla zmodernizována (i když nikomu není zvlášť jasné, co se tím myslí), a že tedy není už nejmenší důvod ke starostem. Pokud jde o přepážky či vymalování, bylo by omylem se domnívat, že poradcům se zvlášť líbí určitá barva anebo dělení místností. Chtěli prostě dokázat jen to, že se přece jen něco podniklo.
  Případy, které tu byly právě vylíčeny, jsou sice nesporně typické, ale nesmíme si myslet, že externí poradci nedokáží přijít na nic užitečnějšího. Něco tak unáhleného by rozhodně nemohl říct nikdo, kdo někdy učil ve škole, neboť člověk s učitelskou praxí rázem postřehne, v čem mají poradci další výhodu. Každému učiteli se jistě někdy stalo, že byl narychlo požádán, aby přezkoušel studenty z předmětu, o kterém neměl valné ponětí. Pro nezkušeného učitele by to byla dost velká pohroma. Starší pedagog v tom však vidí jen drobnou nepříjemnost, protože přesně ví, jak si v podobné situaci počínat. Když dostane od žáků písemné práce, vybere si z nich několik, které mu připadají dost čitelné, úpravné a inteligentně zpracované. Pročte si je a brzy se dovtípí, které odpovědi asi tak budou správné, alespoň pro účely této zkoušky. Potom oklasifikuje horšími známkami všechny ostatní, kde se odpovědi liší, a proto jsou zřejmě mylné. Stejně tak může odborný poradce porovnávat jeden podnik s druhým. Odhadne si, které podniky jsou nejlepší, a ostatní pak už může zkritizovat jen proto, že jsou řízeny jinak. V tomto smyslu může jeho rada, pokud mu o ni někdo opravdu stojí, vyznít až překvapivě rozumně.
  Biologie nás učí, že stromy a květiny jsou opylovány včelami, které poletují od jedné rostliny k druhé. Tento proces je dnes už často mechanizován, ale v podstatě zůstává stejný. Odborný poradce je včelou průmyslu, s bzukotem přeletuje od jedné průmyslové rostliny k druhé a přitom je opyluje. Mnohá z těch včel bude určitě tvrdit, že pyl sama vynalezla a zdokonalila tajným postupem, ostatním včelám zcela neznámým. Taková včela je učiněná lhářka a stejně tak lže i poradce, který předstírá, že má své vlastní nápady. Jeho nápady, stejně tak jako pyl, pocházejí totiž od jiné rostliny, a intenzita vzájemného opylování závisí na množství včel. Někteří staří včelaři pamatují ještě doby, kdy museli platit za pastvu svých včelstev. Dnes už jsou lidé informovanější a je jim známo, že vlastně by měl včelaři platit za jeho pomoc sadař. Za takových podmínek by včelstev jistě přibývalo. Stejně tak přibývá i odborných poradců, a už sama skutečnost, že jich je tolik, potvrzuje, jaká je po nich poptávka. Vždyť nebýt jejich pomoci, musel by se v mnoha situacích obracet podnikatel o radu na své konkurenty. Může se však i stát, že najednou bude poradců přespříliš. To by ovšem nedokazovalo, že včely jsou samy o sobě zbytečné. I když by se opylování rozšířilo až moc, je pořád ještě pravda, že to bez něho nejde.
  Teď už zbývá jen vyjasnit, jak vlastně rozezná včela dobrou květinu od špatné. Víme už, že poradci na řízení podniků přenášejí nápady z jedné organizace do druhé, ale kde máme jistotu, že si vybírají zrovna nápady nejlepší? Jestliže examinátoři dokáží pouhým nahlédnutím do písemných zkoušek zjistit, které odpovědi jsou správné, dost možná že podobnou metodou označuje odborník za vzor zcela libovolný podnik. Tato nejistota na nás doléhá o to tíživěji, že víme až moc dobře, jak to vypadá ve školní správě. Je všeobecně známo, že školní inspektoři poletují s bzukotem od jedné školy k druhé, sbírají nejhorší metody a ukládají je coby povinné školám ostatním. Copak můžeme vědět, jestli si obchodní poradci nepočínají stejně? Nebylo by zvlášť etické odhalit všechny taje jejich povolání, ale jedno bychom zájemcům přece jen měli prozradit. Záhada je v tomto případě zcela prostá. Skutečný odborník odhadne na první pohled každý podnik podle toho, jak pěkné ženy pracují v jeho kancelářích. Ředitel A, který si nedokáže najít do svého sekretariátu přitažlivou dívku, zřejmě za moc nestojí. Systém, jakým se u něho zakládají spisy, lze zavrhnout bez jediného nahlédnutí do šanonů. Jak by měl svoji práci vylepšit? Udělal by nejlépe, kdyby převzal metody ředitele B, který má skutečně rozkošnou sekretářku. Vlastně ani nevíme, jak to u něho v kanceláři chodí, ale rozhodujeme se jednoznačně pro vedoucího, který prokázal, že si dovede výborně vybrat.
  Sekretářka má být ovšem přitažlivá správným způsobem. Nápadná svůdnice není o nic přesvědčivějším symbolem dobré práce než nabručená stará panna (a často je tomu spíš naopak). Tam kde se kanceláří line mocná vůně parfému, proniká do šanonů a šíří se dál i do chodby, organizace práce pravděpodobně dost utrpí. Hluboký výstřih snadno vyvolá rozkoly mezi mužskými zaměstnanci. A efektní odchod ladnou vlnivou chůzí dokáže nadělat tolik zla, že trvá někdy celé hodiny, než se nám podaří proniknout k pravým kořenům nepříjemností. S jistotou tedy můžeme prohlásit, že kancelář není právě místem, kde by se měl zvlášť výrazně uplatňovat sex. Neměl by se však potlačit zase natolik, aby se k sobě lidé chovali nevraživě. Nejlépe se pracuje v ovzduší veselého přátelství, kde vládnou sympatie, jaké bychom asi cítili k mladší sestře, pýcha podobná obdivu nad úspěchy staršího bratra a důvěra děvčete, které ví, že ji všichni mají rádi. Celou tu atmosféru vytušíme po první půlminutě v přijímací kanceláři. Ještě rychleji však vytušíme opačné příznaky — nejistotu, otrávenost nebo koketérii. Sotva narazí odborník na nevrlou staropanenskou úřednici nebo na rádoby neodolatelnou svůdkyni, rázem ví, že podnik je na špatné cestě a že je zralý k reorganizaci.
  Co by se mělo podniknout — kromě toho, že tu zavedeme samočinný počítač a dáme postavit (nebo zbourat) přepážky? Odborník se rozpomene na poslední prosperující továrnu, kterou viděl — shodou okolností to byla konzervárna kapusty. Tam měli skutečně výbornou sekretářku, takovou krásnou blondýnu. Klidnou a hezkou, jednoduše oblečenou, do všeho zasvěcenou, ochotnou a usměvavou, nesporně dívku, jaká se sotva najde mezi tisíci. Jak měli vlastně v té konzervárně vymalováno? Ta dívka určitě seděla před nějakou pastelově zelenou stěnou. Co kdyby v podniku, nad kterým se teď zamýšlejí, začali s celou reorganizací tím, že by dali přemalovat stěny jinými barvami?

I HLOUPOST MŮŽE BÝT K UŽITKU
  Neúnavnou prací v různých komisích a znalostí komitologie (jak teoretické, tak užité) jste stoupl ve vážnosti a dosáhl odpovědného postavení. Jestli vás dříve nestihne pohroma, získáte si postupně pověst mimořádně schopného pracovníka a ostatní si zvyknou ve všem se na vás spoléhat. Upevníte si postavení, a tu začnete k svému úžasu zjišťovat, jak neschopní jsou lidé kolem vás. Někteří jsou až nápadně hloupí a je na pováženou, jestli vůbec v podniku k něčemu jsou. Jsou aspoň trochu použitelní? Dlouho si budete lámat hlavu tím problémem, a tu si jednoho krásného dne položíte základní otázku — jaký je vlastně rozdíl mezi člověkem obratným a schopným? Jaké má vlastnosti a jak se ty vlastnosti od sebe odlišují? Jak docílí podprůměrní úředníci povýšení? A musí jejich povýšení nutně vyústit v katastrofu?
  Začneme otázkou, co je to vlastně obratnost. Obratný člověk dokáže něco, co není obzvlášť snadné. Člověk schopný to dokáže především úsilím a obratností jiných. Houslista je obratný, ale dirigent musí být i obzvlášť schopný. Takových schopných jedinců je však na světě pomalu. Není jich sice tak zoufalý nedostatek jako géniů, ale nouze o ně bývá vždycky a někdy se neseženou za žádnou cenu. Patří však už k podstatě tak mimořádných schopností, že často zůstanou nepovšimnuty. Lidem většinou připadá naprosto samozřejmé, že v složitém podniku jde všechno hladce, že jeho produktivita pravidelně stoupá, zaměstnanci jsou spokojeni a náklady se drží v rozumné míře. Nic samozřejmého na tom však není. Takový hladký chod věcí je asi stejně přirozený jako překrásný trávník, dokonale posekaný a zarovnaný, zbavený veškerého plevele a žížal. Jenomže žádný trávník se tak dokonale nevypěstoval sám. Někdo ho musel pracně založit a vytrvale o něj pečovat, a ani ten plevel a žížaly nevyklidily pole samy od sebe. Kdesi uprostřed podniku určitě sedí člověk, který tohleto všechno dokázal. Do jeho kanceláře se trousí celé procesí lidí, které trápí nějaké starosti, nevědí si rady, nebo se cítí ukřivděni. A ti všichni pak vycházejí uklidněni. Ne snad že by skákali radostí, ale nemusí si už s ničím lámat hlavu. Vědí alespoň, co je třeba podniknout.
„Co si mám počít s mladým Nechvátalem? Pořád jen brblá a na něco lamentuje.“
„Protože nemá dost co na práci. Hned příští týden ho přeložím do autoprovozu.“
„Alici je pořád špatně. Nemáme jí dát padáka?“
„Ani nápad. Štve ji, že má pryč svého mládence, poslali jsme ho na kurs reklamních pracovníků. Za deset dní se jí vrátí.“
„Co uděláme s Přikrývalovou partou, než se opraví sedmička?“
„Týden můžou dělat údržbu na trojce a pak si vzít tři dny dovolenou.“
„Vostrouhal by chtěl zpátky na svoje místo. Doslechl se, že má být zase volné.“
„Uvolní se až v říjnu. Ale Vostrouhal? Ten nepřichází v úvahu. Řekni mu, že budou k maní místa v chemičce u Patlala a Šťoury.“
„Hlásí se u nás na práci Schánilec, co dělal kdysi v balírně.“
„Toho neberem.“
„Na starého Kakabu už zase padla ta jeho chandra.“
„Slyšel jsem. Pošleme ho, aby nás zastupoval na konferenci.“
„Horečný požádal o povýšení.“
„Povýšit ho nemůžeme. Ale ať ke mně přijde zítra ráno přesně v deset do kanceláře.“
„Někdo ukradl z pokladny dvě stě liber.“
„Uzavřete všechny východy a brány. A vyřiďte bezpečnostnímu referentovi, že se sejdeme za tři minuty v zasedačce.“
„Prosím, mně je hrozně zle.“
„Vypijte si tohle. Na deset minut si lehněte a potom jděte domů. Zítra to napracujete.“
„Přijměte laskavě moji výpověď.“
„Výpověď se nepřijímá. Vezměte si zítra volno. O víkendu si zahrajte golf. A v pondělí v půl desáté ke mně přijďte znovu.“
  Tak tedy pracuje schopný člověk, a konečný výsledek jeho úsilí se dá poměřovat stejně tím, co se stalo, jako tím, čemu bylo zabráněno. Továrna nevyhořela. Dělníci nevstoupili do stávky. Tom nedal výpověď a Helena nespáchala sebevraždu. Za to všechno ovšem ředitele nikdo nevelebí, protože je těžko ocenit něco, co se nestalo. Především není sebemenšího důkazu, že vůbec hrozilo vážné nebezpečí. Ale ať už jsou ředitelovy schopnosti oceněny, nebo ne, rozhodně existují. Šťastný podnik, o kterém se dá něco takového říct.
  Z pomyslného rozhovoru, který jsme právě uvedli, je jasně vidět, že podstatou řídících schopností je postoj vedoucího ke všem problémům. Ředitel pokaždé rychle rozhoduje, co podniknout. Vůbec se nezdržuje zbytečnými úvahami nad tím, co se už stalo. Neschopnost se naproti tomu projevuje přístupem zcela opačným. Nejlépe se dá opět ilustrovat rozhovorem:
„Ve slévárně došlo k neštěstí. Jednoho dělníka přimáčkl stroj.“
„Kdo tam měl službu? Honza Nešika, viďte? To je celý on! Proč my jsme jenom toho chlapa brali!“
„V nové dílně praskly základy — každou chvilku se může zhroutit jedna zeď.“
„Na mě to ale nesvádějte. Tu dílnu projektovali Kaňka s Vymazalem. Však já si o nich nikdy moc nemyslel.“
„Máme důkazy, že mezi elektrikáři se organizuje anarchistická buňka.“
„A co vůbec dělají v osobním oddělení? Myslejí si snad, že za ně všechno odřu já?“
„Přišli jsme o tu výhodnou smlouvu s firmou Ruplá lana.“
„To se dalo čekat. Aspoň ta poslední dodávka kdyby se byla stihla včas!“
„Tenhle měsíc už nám zase poklesla produktivita.“
„Zase? Za to můžou ti odborní poradci. Neměli jsme si je zvát.“
  Reakce neschopného člověka je vždycky stejná a jeho odpověď neměnná: Já za to nemůžu. Cí je to ale všechno vina? Proč jsme udělali chybu, která způsobila tuhle patálii? (Jestli jsme ji neudělali my, tak určitě vy, ale nikdy jsem to nezavinil já.) Věčná škoda, že nás něco takového napadlo! Proč se teď k tomu nikdo nehlásí? Proč tehdy někdo nezasáhl? Proč já jsem vůbec tohle místo bral? Ze všeho toho bědování nevyplyne jediné rozhodné slovo, jediná rada, co dělat dál.
  Schopných lidí se na rozdíl od neschopných najde jen velmi málo. A nikde není psáno, že budou využiti, i když jsou po ruce. Podniky, které se dokáží všestranně postarat, aby se nemámilo časem ani penězi, dovedou velkoryse plýtvat lidskými schopnostmi. Jedním z důsledků pak je, že dávají přednost neschopným pracovníkům, což je do jisté míry nevyhnutelné. Ale i tam, kde to nutné není, plýtvají schopnostmi už tím, že odmítnou každého uchazeče, proti kterému se dá cokoli namítnout. Tak nám tu doporučují pana A, ale když on je moc afektovaný, někdo zas navrhuje pana B, jenomže to je známý bouřlivák, kdosi se zmínil o C, ale to je cynik. D je moc diktátorský, E zase estét, a co F? Hotový fatalista. A G? O tom se říká, že je především gurmán. Starý H je zase moc hněvivý, a K. — to si musíme přiznat — řádný kořala. CH pořád churaví. Že bychom se rozhodli pro L? Ten je prý značně laxní. M má sklon k malomyslnosti a o N se říká, že nedoslýchá. Tím se dostáváme k O, jenže ten všechno okecá. Že bychom vzali P? Ten je moc prohnaný. R je rabiát, S zbytečně starostlivý a T troufalý. U je zdatný, ale příšerně užvaněný. A V? Nepostradatelný a vynikající. Až příliš vynikající, než aby bylo radno ho přeřazovat. Raději s ním nebudeme hýbat. A to nás přivádí k X. Ví o něm někdo něco? jak vůbec vypadá? Nikdo si na něj nevzpomíná. Nemůže být zvlášť tlustý, to bychom si ho pamatovali. Určitě není moc malý ani moc velký. Nebude ani zvlášť hloupý. A také není asi moc chytrý, protože si nikdo nevzpomíná, že by kdy něco řekl. Je pracovitý a dost pružný? Zřejmě ne. Možná že už je dokonce mrtvý. Proti X nemůže nikdo nic namítnout. Nikdo ani přesně neví, jestli ho zná alespoň podle vidění. Nikdo mu nemá co závidět, zač ho nenávidět a proč ho mít rád. Takže ho můžeme jmenovat! Hodí se na tohle místo přímo ideálně.
  A tak je jmenován X, hotová nula. Kdyby se tímto způsobem propracoval až na místo generálního ředitele, byla by z toho katastrofa. Jestli však zůstane jenom zástupcem, může se situace vyvinout různě. Především záleží na tom, do jaké míry je ten člověk negativní. Často se stává, že jedinec, v němž naprosto převládá negace, v sobě tají pozitivní doutnající nevraživost vůči všem, kdo jsou inteligentnější, iniciativnější, vynalézavější a podnikavější než on, což nutně vede k tomu, že nenávidí skorém každého. Jak všichni víme, dochází takto k neschostii, obávané chorobě, jíž už podlehlo mnoho institucí.
  Našeho pracovníka však může přezíravost zachvátit natolik, až si už ani nepřizná, že na někoho žárlí, neboť ve svém sebeuspokojení podlehne dojmu, že je dokonalejší než všichni kolem. Tam, kde dochází k tomuto jevu, neschostia nepropuká. Nelze ovšem popřít, že podnik utrpí jinak. O tomto námětu by se dalo psát donekonečna, ale nám teď jde o něco jiného. O to, že hloupost vedoucího úředníka může být někdy i užitečná. Někteří odborníci dokonce tvrdí, že bez jisté dávky tuposti se žádný podnik neobejde. Tak daleko sice zacházet nechceme, ale nelze popírat, že tupost může mít v některých formách a za jistých okolností svou cenu. Její užitečnost závisí ovšem na tom, jestli převažuje nad negací. Pro větší názornost této problematiky předpokládejme, že nový muž číslo dvě působil do svého jmenování čistě jen negativně. Nedopustil se žádných chyb, nikoho si neznepřátelil, neudělal vlastně vůbec nic. Teď je však co chvíli tak či onak nucen se rozhodnout. Jestliže v něm naprosto převládla negace a do jeho tuposti se přimísila alespoň špetka mazanosti, nechá vždy rozhodnutí na někom jiném. Když však po svém povýšení negaci poněkud potlačil, vynasnaží se možná rozhodovat. Jestli je tupý jen průměrně, rozhodne většinou špatně. Jestli je však tupý docela, rozhodne špatně pokaždé. A teď nastává situace, kdy člověk, který byl zatím k ničemu, začne být přímo neocenitelný.
  Jen v několika málo podnicích se najde pracovník, který se nikdy nemýlí. „Kdepak, ten projekt je moc složitý,“ řekne klidně, „tak by to nešlo.“ A tím debata končí. Takový člověk, je-li na vyšší úrovni, má autoritu asi jak v záležitostech mnohem jednodušších Skalák. Starého Skaláka známe přece všichni. Řekněme, že je zapotřebí posoudit zásilku surové bavlny. Lze to udělat dvojím způsobem. Buď postoupit vzorek k laboratornímu rozboru. Anebo, což je mnohem rychlejší, poslat pro Skaláka. První metodou získáme po řadě dlouhých vědeckých zkoušek vzorec, který nám poslouží jen k prozatímnímu závěru. Druhá metoda spočívá v tom, že Skalák mne chvíli bavlnu v ruce a potom vyřkne svůj soud: „Druhá jakost.“ A samozřejmě že ta bavlna druhé jakosti je. Bůh nás chraň, abychom začali pokládat laboratorní zkoušky za zbytečné, neboť Skalák odejde jednou do penze, ale zatím nikoho ani nenapadne, aby o jeho slovech pochyboval. Stejně platné je i rozhodnutí člověka, jakých je velmi málo — vedoucího pracovníka, který má vždycky pravdu. Debatuje se třeba o dalších plánech podniku a bylo už vysloveno mnoho názorů, které zas přítomní vyvrátili, pozměnili anebo zavrhli. A když už mají všichni těch nekonečných sporů dost, kdesi v koutě si až dosud mlčící muž vyndá z úst lulku a poprvé promluví: „Podle mě musíme rozhodnutí odložit, dokud se něco nedovíme od zasílatele.“ Ten nenápadný člověk jako by za sebou měl autoritu celých staletí, jako by tady představoval veškerou moudrost lidstva. A samozřejmě že se podle jeho slov všichni zařídí. V některých podnicích dokáže s tak moudrým závěrem vystoupit i několik pracovníků. V jiných s ním vyrukuje jen jeden jediný — takový, který má vždycky pravdu.
  Teoreticky by měl být muž, který se nikdy nemýlí, jmenován generálním ředitelem, a občas se něco takového i přihodí. Ve skutečnosti ho však většinou ostatní zvlášť v lásce nemají. V zájmu své vlastní kariéry by jistě udělal mnohem lépe, kdyby se v každém desátém případě spletl, aby své kolegy neztrapňoval. Když nedbá takové prozíravosti, vzbudí jen jejich nelibost, a .to hlavně tehdy, když ho přehlasují a jeho návrh zamítnou. „Jen si to udělejte po svém, a přijdete o úvěr," řekne jim. Oni to udělají, a o úvěr přijdou. Nikdy jim nevyčte, že je na to upozorňoval, nikdy se o tom ani nezmíní. Ostatní mu to však nezapomenou, skoro jak kdyby ztrátu zavinil už tím, že ji předvídal. Stejně jak lidé neodpustí člověku, kterému ublížili, neodpustí ani tomu, na jehož dobrou radu nedali. A když se situace opakuje, je ten člověk ostatním čím dál protivnější, asi jak někdo, kdo dokáže předvídat blížící se bouři. Takže pracovníka, který se hned tak nemýlí, nemusí ještě čekat skvostná budoucnost. Skvostná budoucnost vůbec čeká schopného člověka jen málokdy, třebaže podnik, kde někdo s tak spolehlivým úsudkem pracuje, má velké štěstí. Osobně to tomu pracovníkovi zvlášť neprospěje, ale ostatním je jeho neomylnost moc užitečná. Je pro ně cosi jako kompas, ať už se podle něho řídí, nebo ne.

Člověk, který má vždycky pravdu, se však vyskytuje jen velmi vzácně. V průměrnějších podnicích spíš lidé prosazují různé názory a každý z nich má pravdu jen někdy. Tak třeba pan A chce přijmout nejnižší nabídku. B je názoru, že by to vedlo k zvýšení nákladů. C neví dost dobře, co si o tom všem myslet, a D je nemocný. Co má podniknout E? Možná že v podniku není právě člověk, který se nikdy nemýlí, ale co když se tady najde takový, který se mýlí vždycky? Tím se opět dostáváme k X, který byl jmenován náměstkem ředitele a od té doby, co byl povýšen, v něm stupidnost nápadně převýšila nad nenápadností. Což se ho zeptat a potom udělat pravý opak? Tam kde lze prostě volit mezi tou či onou možností, se tato metoda osvědčuje dokonale. Jestliže jsou možnosti tři, může pomoci k vyloučení jedné z nich. Je to už na první pohled systém nanejvýš výhodný, ale závislý ovšem na tom, aby se X mýlil naprosto soustavně. Rozhodně by nestačilo, aby se spletl jen v pětasedmdesáti procentech. Takže hned po jmenování pana X (říkejme mu raději jménem Gypskopf) by se neodkladně měla vědecky přezkoumat jeho naprosto převrácená neomylnost. Nejspolehlivější zkouškou je předložit mu problémy, které už byly vyřešeny. Tak třeba v osobním oddělení byl přijat jako vedoucí pan Tápal, ale po šesti týdnech musel rezignovat, protože za jeho vedení zavládl v práci naprostý zmatek. Dále byl uveřejněn inzerát 113, což vedlo k třiadvacetiprocentnímu snížení prodeje. Nato vyzkoušel podnik nový systém financování, který se zpočátku fantasticky osvědčil, jenže se bohužel ukázalo, že je nezákonný. Loni tu málem vypukla stávka, kterou podněcoval svářeč Nevrla, a nedošlo k ní jen díky pevnému odporu Petra Rozšafy, strojvůdce na závodní vlečce. Pan Gypskopf o těchto problémech zatím nic neví, a právě na nich bude ověřen jeho úsudek.
JOSEF GRUND: Jestli od nás odejde pan Urovnal — slyšel jsem, že o tom uvažuje, ale zatím vám to sděluji čistě jen důvěrně — budeme potřebovat nového vedoucího do osobního oddělení. Dostali jsme už několik návrhů, mimo jiné i na pana Tápala. Myslíte, že by se na to hodil? Co tomu říkáš, Petře?
PETR NADHODIL: Zkusit by se to s ním dalo. Je pracovitý a pečlivý, tichý, ale oblíbený. Podle mě by to tam mohl vést docela dobře.
MARTIN SADÍLEK: Bohužel s tebou nesouhlasím. Tápal mi připadá moc nerozhodný a roztržitý. Co když tam úplně vybouchne?
GRUND: Co si o tom myslí pan Gypskopf?
GYPSKOPF: Znám Tápala teprve pár měsíců, ale udělal na mě dojem velice odpovědného pracovníka. Je uctivý a dá si poradit. Ano, mám o něm nejlepší mínění a myslím, že vhodnějšího člověka bychom ani nenašli.
GRUND: Děkuji. A teď musíme uvážit nový inzerát na náš hlavní výrobek. Kopie návrhu máte před sebou. Co tomu říkáte?
SADÍLEK: Je nesporně efektní. Rozhodně nemusíme mít strach, že si ho nikdo nevšimne. Výtvarně je vynalézavý a má výrazný text. Měl by to být hotový trhák.
NADHODIL: Nevím, nevím. Jen aby to nakonec nevyznělo docela jinak. Značka mi moc připomíná svastiku. Jedna z těch postav by mohla urazit labouristy a textem bychom si určitě znepřátelili Jezdecký klub.
GRUND: A co na to pan Gypskopf?
GYPSKOPF: Souhlasím s panem Sadílkem. Inzerát má všechny vlastnosti, jimiž se chceme prosadit na veřejnosti. Ta rizika jsou podle mě úplně pomyslná.
Když se ukáže, že Gypskopf se stejně spletl i v plánu hmotné zainteresovanosti, začíná být zkouška přímo vzrušující. Zmýlit se v jednom případě je zcela normální. Zmýlit se ve dvou není tak výjimečné. Ale zmýlit se ve třech je víc než jen náhodné a z výsledků lze teď bezpečně vyvodit závěry.
GRUND: Náš další problém se týká Marka Nevrly, vedoucího svářeče. Většina z nás ho zná jako dílenského důvěrníka, člověka velmi aktivního v odborech. Jak jsme se dověděli, nabízí se mu obdobné místo, jaké má u nás, ale lépe placené, u firmy Blbstein a Nemrcouch. Neměli bychom mu udělat stejnou nabídku a udržet si ho? Co ty na to, Martine?
SADÍLEK: Tedy, Nevrla se ve své práci rozhodně vyzná. Kdo ví, jestli by se nám vůbec podařilo tak zkušeného pracovníka najít. A i kdyby se nám to povedlo, nechtěl by jistě o mnoho méně, než po nás teď vyžaduje Nevrla. Podle mého názoru by se mu vyhovět mělo.
NADHODIL: Nevím, proč bychom se měli zvlášť snažit si ho udržet. Moc nám svou činností v odborech nepomáhá, dokonce umí nadělat plno malérů. Klidně bych ho nechal jít.
GYPSKOPF: Souhlasím s panem Sadílkem. Kvalifikovaní dělníci se dnes tak snadno nehledají. A Nevrla je inteligentní, jak jsem si všiml, a dost vzdělaný. Mohl by mít v odborech dobrý vliv. Podle mého soudu bychom se měli vynasnažit si ho udržet. (Ostatní se po sobě významně podívají.)
GRUND: Obdobný problém tu máme se strojvůdcem Rozšafou. Také mu nabízejí jinde lepší plat a podobně jako Nevrla i on pracuje v odborech. Stojí nám za to, abychom mu přidali? Co myslíš, Petře?
NADHODIL: Musí se mu uznat, že si počíná dobře. Údržbu má na výborné úrovni. Jakživ se nám nic nestalo při posunování. A dělá bez řečí přesčasy. Podle mě si zaslouží dostat přidáno.
SADÍLEK: To je všechno pravda, ale strojvůdci se dneska hledají snadno. Určitě by se nám na jeho místo přihlásilo nejméně šest uchazečů, a dva s dobrými zkušenostmi. Co takhle vzít místo Rozšafy někoho mladšího, kdo by se spokojil i menším platem?
GRUND: Co o tom soudíte vy, pane Gypskopfe?
GYPSKOPF: Podle mě si klidně může jít. Je nabručený a drzý. A zřejmě nemá valný vliv na ostatní. Nenabízejte mu ani o trochu víc!
GRUND: Moc vám děkuji, pane Gypskopfe ...
Teď už je docela jasné, že Gypskopf je důsledný. Zmýlil se ve všech pěti případech. Nastala chvíle, kdy je nutno podrobit ho poslední zkoušce — předložit mu problém, který se týká budoucnosti.
GRUND: Poslední otázka, kterou se budeme zabývat dnes odpoledne, souvisí s návrhem, abychom si povolali do podniku obchodní poradce. Jak všichni víte, jednali jsme už dost dlouho se zástupci firmy Vyžírka, Šejdíř a Veš. Teď se musíme dohodnout, co doporučíme správní radě. Máme tu firmu požádat, aby nám vypracovala podrobný rozbor o práci a metodách našeho podniku? Co tomu říkáš, Petře?
NADHODIL: Mám pocit, že nám už věnovali hodně času a že jsme jim značně zavázáni. Nejspíš bychom si je tedy jako poradce vzít měli.
SADÍLEK: Myslím, že ne, Petre. Tak dalece jim zase zavázáni nejsme. Spíš bychom jim měli poukázat menší honorář a tím se s nimi rozloučit. Asi by to tak bylo nejvýhodnější. Nijak zvlášť mě jako poradci neohromili.
GRUND: Jsme si vědomi, že máte za pět minut další schůzi, pane Gypskopfe. Ale snad byste nám, ještě než odejdete, mohl říct na tu věc svůj názor?
GYPSKOPF: Ano, už musím běžet. Ale mám dojem, že by nám ti experti mohli výtečně poradit. Velmi příznivě na mě zapůsobili svými znalostmi, zkušenostmi a čestností. Každý z nich vnáší do práce cosi osobitého, svého, a firma sama má vynikající pověst. Jejich rozbor by mohl být přímo mezníkem v dějinách našeho podniku. A proto doporučuji, abychom se na ně obrátili. Musím vás už bohužel opustit, pánové, ale chtěl bych ještě dodat, že by mě hluboce zarmoutilo, kdybychom od jednání s těmito odborníky v posledním stadiu upustili. V této záležitosti se na můj úsudek můžete naprosto spolehnout. (Odkráčí.)
Ostatní se po sobě podívají, uneseni nadšením nad svým objevem. Ani nemohou uvěřit, že všechno tak skvěle vyšlo. Zkouška skončila.
GRUND: Náš malý pokus se tedy vydařil: Gypskopf se trefil pětkrát!
NADHODIL: Víte, že mi začíná být docela sympatický?
SADÍLEK: Tím se nám alespoň vyjasnily všechny pochybnosti, jestli ty poradce povolat, nebo ne. Rozhodně se jich musíme nějak zbavit.
GRUND: Samozřejmě. Rovnou jim zavolám. Alespoň ze slušnosti jim musíme dát včas vědět, že s nimi nepočítáme. (Do telefonu:) Je tam prosím firma Vyžírka, Šejdíř a Veš? Kdo že ie u aparátu? ... Mohl bych mluvit s panem Vyžírkou? Že ne? ... Tak s panem Šejdířem? ... Vážně? ... Propánakrále! ... Nepovídejte! ... Ale to je neuvěřitelné!... Jakživ bych něco takového nečekal... Že je nepropustili ani na kauci? ... Jistě, chápu... Je to od vás moc hezké, pane inspektore, že jste mě upozornil... Děkuji... To je jasné... Děkuji mnohokrát... Na shledanou. (K ostatním:) To byl policejní detektiv, který má službu u nich v kanceláři.
NADHODIL: Ale proč? Co se stalo?
GRUND: Udělali bankrot. Vyžírka byl zatčen pro zpronevěru.
SADÍLEK: A co ostatní? Také jsou do toho zapleteni?
GRUND: Zřejmě ne. Šejdíře zadrželi pro podvody.
NADHODIL: A Veš lítá v těch podvodech taky?
GRUND: Ne, po tom šel už nějaký čas Scotland Yard kvůli obtěžování děvčátek.
SADÍLEK: Takže naše teorie o Gypskopfovi se víc než potvrdila!
GRUND: Za velmi dramatických okolností. Jak vidíte, je pro nás Gypskopf naprosto neocenitelný, má v sobě schopnost převrácené neomylnosti. Naprosto jistě dokáže pokaždé ukázat nesprávným směrem a také nesprávným směrem navádět, je jako zrcadlo, v kterém se pravda obráží obráceně. Pro nás je kompasem se střelkou ukazující k jihu... Proboha, to mi připomíná, že by teď měl každou chvilku odcházet z kanceláře generálního ředitele. (Do telefonu:) Jste to vy, Strefile? Tady je Grund. Zarazte prosím vás na nejbližších deset minut veškerý provoz.
SADÍLEK: Ale proč, propánakrále?
GRUND: Copak to nechápeš? Gypskopf bude muset cestou do své kanceláře přejít přes tovární dvůr. A nemůžeme si přece dovolit, aby ho něco přejelo ...

JAK SE NEHLÁSIT KE SVÝM NÁPADŮM

  Jako mladý úředník byste měl co nejdřív vzít na vědomí, že vaši nadřízení, muži to mnohem dokonalejší než vy, vůbec nestojí o vaše rady. Většinou bývá naprosto zbytečné chodit za nimi s nějakým návrhem, jak zreorganizovat podnik, neboť takový záměr vlastně naznačuje, že podnik opravdu reorganizaci potřebuje, a nic urážlivějšího jeden pracovník druhému ani navrhnout nemůže. I kdyby vaši nadřízení byli nakrásně ochotni podobný návrh přijmout, rozhodně by jej nepřijali od vás. Co si to vůbec dovolujete, vy, pouhý řadový úředník, přijít a vykládat ředitelům, jak mají vést svůj podnik. Jen svůj návrh pěkně sepište a předejte svému vedení v pevné naději na rychlé povýšení, a brzy se octnete před samotným generálním ředitelem, rozhodně však ne proto, abyste od něho přijal blahopřání.
ŠÉF: Když si pročítám vaši zprávu, pane Fiškusi, marně si lámu hlavu, kdo je tu vlastně ředitelem, jestli vy nebo já.
FISKUS: Vy, pane řediteli.
ŠÉF: Tak tedy já? Ale jak už to vypadá, asi o tomhle podniku nic nevím! Po třiceti letech, co vedu tuhle továrnu, potřebuju zřejmě rady od svých nejbezvýznamnějších úředníčků. Nezdá se vám to poněkud neobvyklé, pane Fiškusi?
FISKUS: Ano, pane řediteli, vlastně chci říct ne, pane řediteli.
ŠÉF: Zdá se vám patrně, že moje metody jsou zastaralé?
FISKUS: Ne, pane řediteli. To určitě nejsou.
ŠÉF: Uvědomujete si vůbec, kolik let práce už mám za sebou? A uvědomujete si taky, že sám nemáte za mák zkušeností? A přitom si myslíte, že jste tady ten nejmoudřejší, co?
FISKUS: Ano, pane řediteli. Vlastně ne, pane řediteli.
ŠÉF: Jestlipak víte, že v tomhle podniku jsme propustili lidi, kteří přišli s mnohem méně opovážlivými návrhy? A to si myslíte, že zrovna k vám budu shovívavější?
FISKUS: Ne, pane řediteli, vlastně doufám, že ano, pane řediteli.
ŠÉF: (mírně a tiše) Radil bych vám, pane Fiškusi, abyste si čistě ve vlastním zájmu nechal své nápady pro sebe, dokud se trochu nezapracujete. Věřte, že lidé, kteří vedou tenhle podnik, vědí dobře, co dělají. Uvědomte si laskavě, že tenhle podnik někdo aspoň jakžtakž vedl, ještě než jste se narodil. A hlavně si představte, že by ho mohl vést dál i bez vaší pomoci. Hleďte se něčemu naučit, trochu přemýšlet a víc uvažovat. A zatím VYPADNĚTE! (zařve najednou).
  Podobný rozhovor nikterak neuspíší vaše povýšení ani neprospěje vaší duševní pohodě. Proto je mnohem výhodnější jít na celou věc trochu jinak. Předpokládejme pro tento účel, že váš nápad je zcela rozumný a ušetřil by firmě rok co rok půl miliónu liber. K tomu, abyste jej začal prosazovat, můžete mít tři motivy. Za prvé chcete přispět k prosperitě firmy. Za druhé byste si rád vysloužil pověst inteligentního mladého muže. Za třetí míníte změnit hierarchii podniku a získat tak významnější postavení — například když vytvoříte novou funkci, kterou můžete zastávat jedině vy. První dva motivy pusťte klidně hned z hlavy. Blaho firmy (pokud jí nehrozí bezprostřední zhroucení) se vás naprosto netýká.
  Pověst inteligentního mladého muže je vůbec to poslední, co potřebujete, protože by vám mohla způsobit kupu malérů. K rozvinutí jakékoli akce vás může opravňovat jedině třetí motiv. A i tady hrozí dvě velká úskalí, jichž si musíte být vědom hned od počátku. Za prvé je dost pravděpodobné, že váš motiv bude kdekomu jasný. A za druhé by to nové místo snadno mohl dostat někdo jiný. Nebude-li vám přát štěstí, můžete skončit s pověstí intrikána, a to intrikána tak neobratného, že mu jeho spády ani nevyšly. A o takovou pověst není věru co stát.
  Už za druhé světové války se přece nejednou stalo, že se podplukovník generálního štábu vytasil s plánem na reorganizaci, při které se podstatně rozšířila administrativa štábu. Divizní generál přijal návrh, pro který podplukovník tak výmluvně horoval, a znalecky se zahleděl na schéma organizace.
  „Ano, ano,“ zamumlal, jak si narovnával brýle. „Velmi účinné řešení našich obtíží. Mimochodem, jak vidím, počítá se tu s volným místem pro jednoho generálmajora.“

„Povýšení by tu bylo nezbytné,“ připustil podplukovník a skromně si odkašlal. „Vyplývá z úpravy povinností...“
„Přesně tak,“ zamumlal divizní generál. „To povýšení je nevyhnutelné. Budu muset někoho doporučit...“
S lehkým ruměncem ve tváři a sklopeným zrakem si už podplukovník sestavoval dopis rodině. „Samotného mne to moc překvapilo ...“
„Ano,“ opakoval divizní generál sadisticky, „budu muset někoho doporučit... A přesně vím, kdo se na tohle místo hodí. Plukovník Coldsteel z první výsadkářské divize, můj dávný známý. Příští týden se vrátí z nemocnice. Ten je na tohle místo jako dělaný. (Do telefonu:) Dejte mi útvarovou nemocnici... Dobrá, já počkám...“ Pak se otočí ještě jednou k podplukovníkovi a rozjařeně dodá: ,A teď mám ještě jeden problém. Co si jen počnu s vámi?“
  Do takové situace byste se opravdu raději dostat neměl. Je tedy nanejvýš důležité, aby plán, který vymyslíte, navrhl někdo jiný, a přitom aby byl pevně přesvědčen, že na něj přišel sám. Tím nepadne na vaši hlavu chvála ani hana, a nikdo si nemůže myslet, že byste se snad snížil k intrikaření. V administrativě není snad nic důležitějšího, než ovládnout umění, jak zařídit, aby váš návrh přednesla vždycky jiná osoba. K tomuto nanejvýš žádoucímu cíli si nejdříve musíte najít člověka, za kterého se míníte schovat. Musí to být někdo, koho ředitel s důvěrou vyslechne, někdo v dostatečně vysokém postavení, někdo, komu se dá ledacos nakukat a kdo sám nemá moc vlastních nápadů. V každém podniku je takový člověk a my mu budeme říkat třeba Harry Moula. Je nadšeným členem golfového klubu, a tam se s ním také blíž seznámíte. Hned od počátku se k němu musíte chovat skromně a obdivně. „Vědět já toho o podnikání tolik co vy!“ povzdychnete si třeba. „Než člověk získá tak jistý úsudek jako vy, jistě za sebou musí mít léta zkušeností.“ „Je ale zvláštní, že při svém odpovědném postavení vypadáte pořád tak mladě a svěže!“ Brzy ho přesvědčíte, že má nebývalé odvážné a originální nápady. „Na tohle nemohl přijít nikdo než vy, Harry. Však my už všichni víme, kde bere generální ředitel všechny rozumy!“
  Když s ním takto navážete vztah učitele a žáka, počkáte si na vhodnou chvíli při nějaké oslavě a přepadnete Harryho Moulu v šatně. Musíte ovšem být aspoň kapánek střízlivější než on.
„Tedy, Harry, ten nápad udělat z oddělení K zvláštní společnost — to je podle mého názoru trefa!“ „Jaký nápad?“

„Zrovna mi o něm pověděl Michal. Samozřejmě že v největší tajnosti. A víte, co jsem mu na to řekl?“
„jak bych to mohl vědět? Vždyť jsem u toho nebyl.“
„Tak já mu tedy řekl: ,Michale, ten člověk je génius!‘ A jestli jsem to myslel vážně? Přísahám, že ano.“
„Co že jste myslel?“
„Myslel jsem smrtelně vážně, když jsem o vás řekl, že jste génius.“
„Ale proč?“
„Kvůli tomu vašemu plánu s oddělením K.“
„Jakému plánu?“
„Že se z K udělá zvláštní společnost — řekl mi o tom Michal.“
„Jaký Michal?“
„Přece Michal Kecka. Ale já dobře vím, že je to tajemství a že mi to neměl povídat.“
„Samozřejmě že je to tajemství. To si ten člověk nedokáže nechat nic pro sebe?“
„Je opravdu trochu upovídaný. Ale ten projekt je skvostný. Nejrafinovanější nápad, o jakém jsem kdy slyšel. Už třeba z hlediska zdanění. Ano, Harry, je to geniální tah!“
„Ale co?“
„Ten váš plán s oddělením K.“
„Aha, ten. Ale radši o tom nikomu nepovídejte.“
„Zůstane to čistě jen mezi námi. Ale víte co, dáme si teď panáka.“
„To je nápad! A krásně se spolu zhulákáme!“
„Ale, ale, copak vy byste se někdy zhulákal? To spíš my ostatní jsme někdy pod párou.“
„Já že jsem pod párou?“
„Nic takového jsem neříkal. Ale víte co, radši se na ten váš nový nápad půjdeme napít.“
„Na jaký nápad?“
Když celou věc dobře zvládnete, odejde starý Moula z večírku s nejasným tušením, že s někým probíral cosi nanejvýš důležitého. Druhý den si bude lámat hlavu, o čem to vlastně mluvil a s kým. Je na vás, abyste mu to připomněl, nejlépe telefonicky. Tím se o celé věci začnou šířit fámy přímo z podnikové telefonní centrály.
„To jste vy, Harry? Měl bych vás upozornit, že se o tom vašem plánu s oddělením K — víte, jak jsme o něm včera večer mluvili — už něco proláklo. Všichni o tom mluví. A říkají, že je to skvělý nápad.“


„Skvělý nápad? Ani bych neřekl. Vlastně jen docela prostinká myšlenka.“
„Prostinká myšlenka, na kterou zatím nikdo nepřišel! Vlastně mě ze všeho nejvíce zaujala aplikace celého toho záměru. Máte to promyšlené do poslední podrobnosti.“
„Vážně? To víte, o takových záležitostech se nedá mluvit jen mlhavě.“
„Na mě to tak zapůsobilo, Harry, že když jsem přišel domů, hodil jsem si na papír pár poznámek. Doufám, že celkem výstižně zachycují, jak jste to všechno myslel.“
„Snad byste mi je měl raději poslat, abych je trochu přehlédl.“
„Mílerád. Ale napadlo mě ještě něco. Vidím v celém projektu dvě možné nesnáze. Jistě už budete vědět, co s nimi, ale pokládal jsem za svou povinnost upozornit vás na ně. Zajímalo by vás to?“
„Ano, rozhodně. Co kdybychom spolu poobědvali? V půl jedné v golfovém klubu.“
„Děkuji mockrát. Velmi rád přijdu. Je od vás víc než laskavé, že se mnou chcete mluvit o výhledech firmy. Při svých nepatrných zkušenostech k tomu nemohu bohužel moc dodat, ale strašně rád bych se něčemu přiučil.“
„S potěšením vám poradím, jak jen budu moci. Tak tedy v půl jedné. Na shledanou.“
  Vaše poznámky, i když docela neuspořádané, vyřeší Moulovi hlavní problém. Konečně se doví, co vlastně navrhl. Není to nic zvlášť moudrého, ale také žádná do očí bijící hloupost. Do poznámek se vám vloudí pár nepřesností a Moula je automaticky opraví. Alespoň v jednom slově bude hrubka a nad tou se shovívavě usměje. „Přece jen ti zelenáči všechno nevědí!“ Jen se na vaše poznámky podívá, hned ho napadne, jak je uspořádat a pěkně rozdělit do odstavců. Není to tak docela špatný nápad! Pečlivě opraví text tužkou, a tím za něj převezme odpovědnost. Pokaždé když ve vaší formulaci něco vylepší, má víc a víc pocit, že si to celé vymyslel sám.
  U oběda vznesete dvě námitky. Musíte si je ovšem zvlášť pečlivě promyslet. Měly by být dost věrohodné, aby Harryho Moulu upoutaly, a přitom formulované tak, aby vám na ně musel rychle a definitivně odpovědět. Jedna připomínka může být třeba k právnímu aspektu věci, něco v tom smyslu, jako že by se měla společnost registrovat v Severním Irsku. „Ale ta nová společnost se přece bude registrovat v Kanadě!“ namítne Moula. „Ovšem!“ zvoláte. „Jsem to ale hlupák, že jsem na to nevzpomněl.“ Druhá námitka může být poněkud obtížnější, například jak získat kapitál k rozšíření, když investoři už nemají záruky, které jim skýtá firma jako celek. To bude další kuželka, kterou Moula srazí, pravděpodobně až na druhý zásah. Smyslem tohoto manévru je poskytnout mu radost z vítězství. Vyvrátil už dvě námitky vůči svému projektu. Kdo mu teď dokáže odporovat? Dalším cílem je rozptýlit v něm třeba jen mlhavé podezření, že nápad je vlastně váš. Ten mladý hlupák byl proti návrhu zpočátku zřejmě dost zaujatý, vymýšlel si jen další a další výhrady! Ale pak si dal říct a v pozdějším stadiu se na rozpracování projektu hodně podílel. Pod dobrým vedením by z něho mohl být šikovný náměstek. Nemá ještě moc iniciativy, ale to není vlastně tak strašný nedostatek. Není nic nesnesitelnějšího než mladíček, který si o sobě myslí, že může hýbat celou firmou. Mladý Fiškus ví, kam patří, a to rozhodně svědčí v jeho prospěch. Až získá víc zkušeností, přijde jistě s dobrými nápady. Kdoví, třeba ho čeká i budoucnost, může se jednou stát ředitelem. Ano, ano, moc užitečný chlapík.
  Takže původce celého nápadu nečeká žádný potlesk? Skutečně, vůbec žádný. Od samého začátku musí vyvracet sebemenší náznak podezření, že by nápad pocházel od kohokoli jiného než od Mouly. Tato metoda je v naprosté shodě s obecnými zásadami řízení. Vždycky se postarejte, aby vaše myšlenky prosazoval někdo jiný. Práci celé komise ovládá často muž, který při jednání nepronese třeba jediné slovo. Když zkusíte opačnou metodu a budete návrh obhajovat v naději, že vás za jeho přijetí někdo ocení, dočkáte se možná úspěchu — ale jen jedinkrát. Tímto jediným úspěchem vyvoláte odpor vůči všemu, co kdy v budoucnu navrhnete. Získáte pověst prohnaného člověka a pomalu vás přesunou na méně důležitou práci. Vaše kariéra, alespoň u této fjrmy, skončí ještě dřív, než začala. Zbývá potom jediné — začít po přečtení této kapitoly úplně znovu a snažit se udělat lepší dojem na lidi, kteří vás ještě neznají. U nové firmy, ke které jste přešel, může dost dobře být někdo, na koho generální ředitel dá, někdo o dost starší než vy, komu se dá ledacos namluvit a kdo sám nemá dost vlastních nápadů. Náhodou je to nadšený člen golfového klubu, a tam se s ním také setkáte. Od počátku k němu budete vzhlížet s pokorným obdivem... O práci nové firmy ještě třeba moc nevíte, ale rozhodně jste se už poučil o lidské povaze.

JAK SI VYTIPOVAT SKUTEČNÉ OSOBNOSTI ANEB ROVNICE KOKTAJLOVÁ
  Snad nejdůležitější institucí dnešního života je koktajlový večírek. Závisí na něm úspěch každého mezinárodního, vědeckého či průmyslnického kongresu. Je všeobecně známo, že bez alespoň jednoho takového večírku se žádné z podobných shromáždění neobejde. A přesto se úloze a případnému využití těchto společenských událostí zatím věnovalo jen pramálo vědeckého výzkumu. Nastal čas, abychom se nad touto otázkou hlouběji zamysleli. Jaké naděje vlastně vkládáme do takového koktajlu?
  Na tuto otázku lze odpovědět různě a brzy se ukáže, že jeden a tentýž večírek může sloužit hned několika cílům. Vezměme namátkou jeden takový cíl, který přichází v úvahu, a podívejme se, jak ho lze účinněji a rychleji dosáhnout za použití vědeckých metod. Tak bychom například potřebovali vypátrat, jak asi vypadá žebříček důležitosti přítomných hostů. Dá se předpokládat, že jejich oficiální postavení a význam jsou už známy. Jak ale přijít na to, nakolik je kdo z těch lidí významný v práci, o kterou tady jde? Často se přece stává, že klíčový muž či žena není v nejvyšším oficiálním postavení. A koncem konference se najednou ukáže, jak velký mají vliv. Oč užitečnější by bylo, kdybychom dokázali zjistit hned na začátku, nakolik jsou to významní lidé. A právě k tomu by nám mohl neocenitelně pomoci večírek sezvaný hned na druhý den kongresu.
  Předpokládejme, že večírek uspořádaný pro účely takového výzkumu se bude konat v prostoru jednoho podlaží, kam se dá vstoupit jediným vchodem pro hosty. Předpokládejme dále, že celá událost má podle pozvánek trvat dvě hodiny, ale ve skutečnosti se protáhne na dvě hodiny dvacet minut. A posléze předpokládejme, že nápoje se budou roznášet po celé místnosti, jíž se teď máme zabývat, neboť kdyby se podávaly u baru, který by bylo odevšud vidět, naprosto by to změnilo povahu celého problému. Jsou-li nám dány všechny tyto předpoklady, jak máme tedy určit skutečný význam přítomných hostů, který se může značně lišit od jejich významu teoretického?
  První známou skutečností, na které můžeme založit svoji teorii, je směr lidského proudění. Víme, že přicházející hosté automaticky zamíří k levé straně společenské místnosti. Pro toto proudění levým směrem existuje pozoruhodný, částečně biologický výklad. Srdce je (anebo přesněji řečeno kdekdo si to myslí) na levé straně těla. V primitivnějších formách válečnictví se proto užívá nějakého typu štítu, který by chránil levou stranu, a útočná zbraň se třímá v pravé ruce. Běžnou útočnou zbraní byl meč, který se nosil v pochvě. Jestliže se měl bojovník rozmachovat mečem pravou rukou, musel nosit pochvu po levé straně. A když měl po levém boku pochvu na meč, nemohl dost dobře nasedat na koně z pravé strany, ledaže by se byl chtěl postavit koni čelem k ocasu, což zřejmě nebylo moc běžné. Jakmile však někdo nasedá na koně z levé strany, určitě si ho postaví nalevo od silnice, aby do něho při tom nasedání nikdo nenajel. Zdá se mu potom naprosto přirozené a správné, že jezdí vlevo, a opak pěstovaný v zemích neanglických mu připadá jako pravý protiklad nejhlubších historických instinktů. Neomezován dopravními předpisy směřuje tedy člověk doleva.
  Další známou skutečností je, že lidé se drží raději okrajů místnosti než jejího středu. To se například jasně pozná i z toho, jak se zaplňuje restaurace. Nejdřív se obsadí stoly kolem levé zdi, pak kolem zadní stěny a nakonec (se zřejmým odporem návštěvníků) stoly uprostřed. Averze vůči středovému prostoru je tak hluboká, že majitelé restaurací někdy už ani nedoufají, že by střed zaplnili, a vytvoří cosi, co se nazývá taneční parket. Může se ovšem stát, že nad tímto zvykem někdy převládne vnější činitel, jako například vodopád, na který je krásná vyhlídka ze zadních oken. Pomineme-li však katedrály a ledovce, je jisté, že restaurace se budou zaplňovat, jak již bylo řečeno, odleva doprava. Odpor k středovému prostoru pramení z prehistorických pudů. Vstupoval-li jeskynní člověk do cizí jeskyně, nevěděl vždycky dost dobře, jak bude uvítán, a raději se proto stavěl zády ke stěně a snažil se mít přitom před sebou dost místa k manévrování. Uprostřed jeskyně si připadal příliš napadnutelný. Plížil se proto kolem zdí, mručel a svíral v ruce kyj. Celkem podobně, jak často vidíme, si počíná i člověk současný — cosi si sám pro sebe mumlá a drží se za kravatu svého klubu.


  Na večírku se lidé pohybují v podstatě stejně jako v restauraci. Hledí se držet po stranách, ale raději ne až docela u zdi.
  Spojíme-li tyto dvě známé skutečnosti — proudění vlevo a snahu vyhnout se středu —, získáme biologický výklad jevu, který jsme všichni už ve společnosti mnohokrát pozorovali, sklon pohybovat se ve směru hodinových ručiček. V takovém proudění může ovšem dojít i k místním kruhům a vírům — dámy se třeba otáčejí, aby se vyhnuly lidem jim nepříjemným, anebo se s výkřikem „Miláčku!“ vrhají k lidem ještě jim protivnějším — ale hlavní proud směřuje neúchylně kolem místnosti. Lidé, na nichž záleží, kteří, jak se říká, „avansují“, se drží míst, kde je proud nejsilnější. Postupují spolu s ostatními, celkem dosti průměrnou rychlostí. Ti, co vystávají přilepeni ke zdím, obvykle zabráni do rozhovoru se známými, s nimiž se vidí týden co týden, bývají úplné nuly. Ti, co se tlačí do koutů, jsou ustrašení a nepodnikaví. Doprostřed pak zabloudí excentrici anebo prostě hlupáci.
  Dále musíme prozkoumat, kdy kteří lidé přicházejí. Můžeme s jistotou předpokládat, že skutečně významní hosté přijdou v dobu, kterou budou považovat za nejvýhodnější. Rozhodně se nepřidají k těm pár jednotlivcům, kteří si špatně odhadnou, jak dlouho jim potrvá cesta, a přijdou deset minut před začátkem večírku. Ani nepřiběhnou mezi posledními, jimž se zastavily hodinky, a udýchaně se přiřítí, když je už skoro po všem. Ne, ti, jež se snažíme vypátrat, si správně zvolí svůj okamžik. Který okamžik to bude? Nesporně chvíle, určená dvěma hlavními ohledy.


Neboť skutečně významní hosté se rozhodně nebudou chtít dostavit, dokud se neshromáždí dost lidí, kteří by jejich příchod zaznamenali. Také však nebudou chtít přijít až po tom, kdy jiní významní návštěvníci odejdou na další večírek (kam mají takoví lidé vždycky namířeno). Přijdou tedy nejméně půl hodiny po tom, co večírek začne, a alespoň hodinu před tím, než má skončit. To nás tedy vede k zjištění, že čas optimálního příchodu lze stanovit přesně na tři čtvrtě hodiny po době určené pozvánkou — například na 19.15, jestliže večírek má začít v 18.30. Mohli bychom se nechat zlákat k závěru, že zjištěním optimální doby příchodu se celý problém vyřeší. Někteří teoretikové by nám dokonce mohli poradit: „Nevšímejte si, co se bude dít dál. Prostě pozorujte vchod se stopkami v ruce, a máte svou odpověď.“ Zkušenější badatel přijme však takový návrh s mírným posměchem. Neboť kde je psáno, že člověk, který přišel přesně v 19.15, měl něco takového v úmyslu? Leckdo mohl přiběhnout v té chvíli jen proto, že se mínil dostavit v půl sedmé, ale správně sem netrefil. Jiní zas mohou právě v té chvíli přijít, protože mysleli, že je víc hodin. Může se dokonce objevit i pár hostů, kteří vůbec nebyli pozváni — očekávaní někde úplně jinde a v jiný den. Takže i když můžeme s jistotou předpokládat, že skutečně významní hosté přijdou nejspíše deset až dvacet minut po sedmé, naprosto bychom se mýlili, kdybychom všechny ty, kdo se v tom rozmezí dostaví, pokládali za důležité.
  V této fázi výzkumu bychom si potřebovali svoji teorii vyzkoušet a doplnit experimentálně. Abychom plně pochopili společenské proudění, mohli bychom si vypomoci metodou užívanou v hydraulické laboratoři. Jestliže v takovém zařízení chce vědec zjistit, jak bude proudit voda kolem mostního pilíře jistého tvaru, nechá přes skleněnou tabuli plynout vodu, do které přidal hypermangán. Na sklo pak postaví model pilíře. A pak si fotografuje seshora vzorce, jaké vytvářejí ve vodě barevné proudy. Sami bychom si také moc rádi označkovali na večírku lidi, o nichž už víme, že jsou důležití — třeba si je i přibarvili —, a pak si je fotografovali z balkónu, jak se pohybují. Takový výzkum však by nesporně narazil na značné obtíže. Naštěstí se nám dostaly zprávy z jisté britské kolonie, kde už některé exempláře takto „přibarvovány“ byly.
  Asi před padesáti lety se stalo, že tehdejší guvernér se snažil přesvědčit váženější pány, aby nenosili bílé obleky, nýbrž černé. Ať je přesvědčoval sebevíc, a dokonce jim sám šel příkladem, vůbec nepochodil u obchodníků, bankéřů a advokátů, ale zato státní úředníci, kterým nic jiného nezbývalo, ho samozřejmě uposlechli. Z toho se vyvinula tradice, kterou můžeme sledovat v britských koloniích dodnes. Vysocí státní úředníci chodí v černém a všichni ostatní v bílém. A protože státní úředníci jsou v takové společnosti pořád ještě dost nápadní, mohli je badatelé při svém průzkumu z balkónu snadno sledovat. Dokonce měli několikrát příležitost zachytit fotograficky dráhu jejich pohybu, čímž potvrdili teorii, o níž jsme se tu právě zmínili, a přivedli nás ke konečnému závěru, který můžeme nyní prozradit.
  Pečlivým sledováním se nade vši pochybnost dokázalo, že černé obleky se dostavily asi deset či dvacet minut po sedmé, že zakroužily doleva a pak postupovaly kolem místnosti, nezastavovaly se v koutech u zdí a vyhýbaly se prostředku. Až dosud jejich počínání přesně potvrzovalo naši teorii. Pak jsme si však povšimli dalšího zcela nečekaného jevu. Když černé obleky dospěly k jistému bodu, docela vzadu po pravé straně, což se stalo po půl hodině, asi deset minut nebo trochu déle se tam pozdržely. A pak najednou dost rychle odešly. Teprve po dlouhém pečlivém studiu pořízených záběrů jsme si uvědomili, co vlastně toto chování znamenalo. Dospěli jsme k názoru, že smyslem té krátké přestávky bylo posečkat, až k nim dorazí další důležité osobnosti — hosté, kteří se dostavili deset minut po sedmé a čekali na další, kteří přišli v 19.20. Setkání významných osobností se však odbylo docela krátce. Každý stál jenom o to, aby ho viděli ostatní, a tím aby dokázal, že na večírek skutečně přišel. Když bylo tohoto cíle dosaženo, měli se všichni k odchodu, což každému trvalo do čtvrt na devět.
  Co jsme zjistili pozorováním této společnosti, dá se podle našeho názoru aplikovat na jakékoli shromáždění a je dost snadné vyjádřit tento jev vzorcem. Chcete-li vypátrat skutečně významné osoby, rozdělíte si (ovšem jen v duchu) celý prostor do čtverců. Tyto čtverce si označíte odleva doprava směrem od vchodu písmeny A, B, C, D, E a F. Čtverce od vchodu po zadní stěnu místnosti si označíte čísly od 1 do 8. Hodina, kdy večírek začíná, se označuje písmenem H. Okamžik, kdy odchází poslední host, nastává přibližně dvě hodiny a dvacet minut po tom, co přišli první návštěvníci. Tento okamžik si označíme jako H+140. Najít významné osobnosti je tedy zcela jednoduché. Jsou to lidé seskupení ve čtverci E/7 mezi H + 75 a H + 90. Nejdůležitější host bude stát přímo uprostřed této skupiny.
  Zájemci o tuto teorii si jistě uvědomují, že pokud jim má být toto pravidlo vůbec co platné, nesmí vstoupit v obecnou známost. Obsah této kapitoly by proto měl být zachován v přísné tajnosti a skryt pod dvěma zámky na sedmero klíčů. Badatelé ve vědách společenských si musí ponechat tyto vědomosti pro sebe a postarat se, aby za žádnou cenu nepronikly na veřejnost.


JAK SI VYBRAT TCHÁNA

  Chcete-li mít úspěchy i v životě společenském, jistě vám nemálo prospěje, že pocházíte z dobré rodiny (nebo se to o vás alespoň povídá) a že jste si navíc získal, ať oprávněně či obratnými narážkami, pověst člověka zcestovalého, vzdělaného a dobrodružství se nelekajícího. Fádnější soupeři vedle vás musí vypadat úplně bezbarvě, málem k nerozeznání jeden od druhého. Mnohem důležitější pro vaši kariéru však teď je, jak vykročíte dál. Patrně jste už zjistil, že není ani tak obtížné udělat si správný úsudek, jako dosáhnout postavení, kde se takový úsudek vyžaduje. K takovému postavení můžete dospět několikerým způsobem — buď si vezmete za vzor muže, kteří už podobného úspěchu dosáhli, a začnete je ve všem napodobovat, nebo se přihlásíte do dálkového kursu řízení. Nejlepší metoda je však ta nejprostší. Spočívá v tom, že se oženíte se správnou dívkou.
  Jak to však zařídit? Především si musíte prostudovat všechny ty bohatě vypravené časopisy, kde se fotografie žádoucích dívek střídají se snímky žádoucích venkovských sídel. Svobodný, leč zcela chudý mladík, který se zasní nad všemi těmi možnostmi, si třeba vybere venkovské sídlo podle svého vkusu (shodou okolností jsou všechna na prodej) a pak se rozhodne, jestli by se dívka na titulní straně hodila k architektuře a krajině nabízené inzerátem. Někdy se ovšem kupodivu ukáže, že dívka je už zasnoubená anebo dokonce vdaná. V dalších podobných luxusních časopisech se stejně skvostné dívky objevují v rafinovaně neformálních skupinkách. „Lovecký ples nimrodů pořádaný na zámku Rajtovicích. Na snímku slečna Harriet Kurážná rozmlouvá s baronem Archibaldem Mátohou.“ Mladík se znovu zasní nad obrázkem a usoudí, že dívka by si to ještě s tím Archibaldem měla rozmyslet — je jasné, že se k ní zvlášť nehodí. Na jiných fotografiích se objevuje slečna Květuška Tichošlápková „s přítelkyní“. Dívka na dalším snímku odvádí vítězného koně newmarketského derby a jiná zase zvedá pohár, který vyhrála v překážkovém dostihu. Všechny ty dívky působí neurčitým, někdy zřejmě dost zavádějícím dojmem, že jsou volné. A tak lze našemu svobodnému mládenci prominout, když bláhově uvěří, že jsou i k maní.
  Měli bychom si hned zpočátku vyjasnit, že podobné nákladné časopisy vám nejsou zrovna nejlepším vodítkem k problému, jímž se míníte zabývat. Rovněž se vás zvlášť netýká, v jakém smyslu jsou tyto krásné slečny volné. Klíč k tomu, co hledáte, najdete sice v témž časopise, ale na jiné straně. Když se chcete vydat na cesty po světě, zamyslíte se přece nejdříve nad obálkou knihy, kterou byste o svých zážitcích rád napsal. A přesně podle této zásady byste měl plánovat i své zasnoubení. Prostudujete si snímky ze společenských svateb a ve svém uvažování se řídíte podle největší z nich. Můžete s jistotou předpokládat, že hlavní pozornost tu bude věnována ženichovi, který je považován za mladého muže se slibnou budoucností. Takovým úspěšným mužem se chcete stát i vy, a proto si podle jeho zářného vzoru promyslíte svůj svatební obřad. Jestliže ovšem fotografie reprodukovaná na straně sedmnáct znázorňuje scénu před kaplí královské gardy, šťastní novomanželé procházejí špalírem důstojníků v dokonale zářících uniformách a kapitán Furtšvorc si odvádí svou nevěstu, bývalou slečnu Penny Utrácivou, jistě se dovtípíte, že takhle asi vaše svatba vypadat nebude. Být totiž v situaci zmíněného ženicha, asi byste časopis ani nečetl a nejspíš byste se nenamáhal se čtením vůbec. Ne, vy byste se spíš měl zajímat o obřad vylíčený asi takto:
  Pan Semrád Žesemtam se svou nevěstou komtesou Lucií Zazobanou po jejich svatbě 14. května t. r. v kostele svaté Markéty ve Westminsteru. Nevěstu v šatech z... přivedl k oltáři její otec lord Hogofogo. Za družičky šly nevěstiny sestřenky slečna Alice de Tingltangl a slečna Marion Dukátová. Za svědka byl vikomt Bonydal a mezi hosty jsme viděli i vévodu a vévodkyni z Noblesova...
  Prohlédněte si pečlivě fotografii, a zcela správně usoudíte, že ústřední postavou tu je nevěstin otec, kdežto pan Semrád Žesemtam figuruje v podstatě jen coby jeho zeť. Zamyslete se nad tím ještě chvíli a jistě vám svitne, že vyšší společnost se vlastně skládá ze samých zeťů, což je skutečnost zjištěná teprve zcela nedávno a známá zatím jen hrstce zasvěcených. Jako mladý muž, který chce udělat kariéru, si musíte uvědomit, že vlastní otec vám byl dán do vínku, aniž proti tomu můžete cokoli podniknout, ale tchána že si můžete vybrat sám. A co víc, že na vhodné volbě tchána bude třeba záviset i vaše budoucnost. Předpokládejme, že jste se dokázal s úspěchem vydávat za absolventa jedné z nejlepších soukromých škol, za člověka zcestovalého, univerzitně vzdělaného a navíc obchodně zdatného. Zbývá vám však ještě krok nejdůležitější. Musíte si vybrat tchána, ale nejdřív ze všeho byste se měl pořádně rozhlédnout, co za tchány je vlastně k sehnání. Kdyby se měly sepsat veškeré prameny, které je k tomu třeba prostudovat, posoudit, nakolik jsou věrohodné, a potom určit zásady, podle nichž by se mělo vybírat, vydalo by to na doktorskou práci. V této knize však můžeme nanejvýš rozptýlit pár iluzí a předložit k úvaze několik základních samozřejmostí.
  Začněme nejdřív těmi iluzemi. Kdekdo se zřejmě domnívá, že schopní mužové mívají více dcer než synů. Ve prospěch této teorie mluví jen velmi málo důkazů (výjimku tvoří jen univerzitní profesoři). Naopak důkazy, které máme k dispozici, svědčí spíš o pravém opaku. Dalo by se například usuzovat, že pánové povýšení v Británii do šlechtického stavu jsou významní, vlivní a zámožní (i když leckdo by proti tomu namítl své), takže by nás mohly zajímat statistické údaje o jejich potomstvu. Ze sta baronů, povýšených do šlechtického stavu od roku 1937 a dosud žijících, je asi 23 bezdětných, což je celkem logické u těch, kteří se ani neoženili. Ostatní se pyšní celkem 215 potomky, z čehož je 112 chlapců a 103 dívek. Počítáme-li se ztrátami z válečných let, dospějeme k závěru, že baroni jakožto ráče si jenom taktak udržují své rody, ale na víc se sotva zmůžou. Docela jinak je tomu s biologií markýzů, hrabat a vikomtů, jíž se už podrobně zabýval ve svém díle Živočichové britských ostrovů jistý proslulý zoolog. Proto také nejsou do vzorku jednoho sta baronů zahrnuti jedinci, jimž byly později uděleny vyšší šlechtické tituly. Baronská rodina bývá jedno až osmičlenná, nejobvykleji dvoučlenná nebo tříčlenná. Z hlediska svobodného mladíka je na této statistice zvlášť skličující, že jen třináct baronů má dcery a z těch třinácti jen pět má dceru jedinou. V úvahu tedy připadá jenom pět univerzálních dědiček a osm dalších, které mají ještě mladší sestry, což opravdu není zvlášť velký výběr, a také nikdy zvlášť velký nebyl. Už samo to nízké Číslo je dost odrazující, a to ještě musíme odečíst dámy, kterým je přes padesát, nebo které úplně zchudly, a potom všechny ostatní, co jsou už vdané. Bylo by jistě unáhlené na základě těch čísel zevšeobecňovat, ale dalším výzkumem bychom si téměř určitě potvrdili hypotetický závěr, že naděje vhodně se oženit a zdědit tak baronská jmění jsou poměrně nízké, neboť na to je v baronských kruzích moc synů a málo jediných dcer. Tak tedy vypadá smutná skutečnost a nezbývá, než se s ní smířit.
  Jak jsme už zdůraznili v úvodu této práce, některé příklady zvláště úspěšných mužů jsou sice inspirující, ale jinak nám celkem málo platné. Nahlédne-li mladík do seznamu ministrů a najde v nich výhradně jména samých markýzů a hrabat, propadne možná na chvíli beznaději. Napadne ho třeba, že měl na svoji kariéru pomýšlet mnohem dřív, nejraději tak před čtyřmi sty lety. Rada „Naroďte se coby syn pátého markýze ze Salisbury“ má jistě něco do sebe, ale k čemu je komu dobrá? Najde se možná čtenář, který je v tak příznivém postavení, ale pro toho tato kniha psána nebyla. Stejně tak nejsou příručky o tom, jak dosáhnout v životě úspěchu, určeny lidem, kteří se narodili coby synové třináctého vévody z Hamiltonu a Brandonu. Ti už se o sebe postarají sami a rozhodně by netvořili zvlášť široký okruh čtenářů, horlivých koupit si tu a tu publikaci. Rady, které tu nabízíme, jsou pro muže úplně jiného typu, pro ctižádostivého mladíka, který si musí moc dobře vybrat tchána, neboť je to pro něho rozhodující krok, na kterém záleží téměř vše ostatní. Ukázali jsme si už, jak nepatrnou naději má takový mladík, že by se mohl oženit s bohatou dědičkou a přijít k velkému jmění. Může však udělat něco jiného — a taková možnost platí i pro čtenáře těchto stránek, jestliže je svobodný a dost mladý — může se oženit do vlivné rodiny.
  Čtenář třeba i zapochybuje, jestli se něco takového vůbec dá navléknout. Proč ne, vždyť podobné sňatky můžeme pozorovat co chvíli. Zalistujte si stránkami obrázkového časopisu, až najdete snímek skupinky sezvané na večírek do zámku Rozšupov. Nemusíte si všímat všech důležitých osobností, které se tady shromáždily. Nás teď nezajímá hrabě a hraběnka z Rozšupova, ani Mackintosh z Mackintoshe, ani lord Popleta, či dokonce ani ctihodná slečna Jean Kostkovaná. Raději se pozorně zahleďte na dva mládence, kteří skupinku doplňují, na pana Johna Smythe a Christophera Browna. Především není jasné, co tady vůbec pohledávají. Proč byl pozván Smyth a Brown, a ne třeba Robinson, Baker či Jones? Copak je na nich něco bůhvíjak zvláštního, co snad těm ostatním chybí? Tušíme v tom jakousi záhadu, ale fakt je, že ty dva mládence je poslední dobou vidět všude. Jakýmsi tajuplným působením sil se stalo, že bez Smythe a Browna se prostě žádná společenská událost neobejde. Postávají tam v tvídových sáčkách a nezdá se, že by je šlechta zvlášť oslňovala. Spíše se tváří, jako by jim ta vřesoviště kolem patřila, což věru není pravda. Tito Smythové a Brownové jsou budoucími zeti, jsou to mladí mužové se slibnou budoucností. Teď jde jen o to, jak se mezi ně dostat. Trochu vám jistě pomůže, když se naučíte jezdit na koni a střílet. Dá se totiž předpokládat, že když pan Smyth vyprázdní obě nábojnice do skotské sukně lorda Poplety, sotva ho na zámek znovu pozvou. Na druhé straně si musíme přiznat, že tato nezbytná průprava není ještě sama o sobě tajemstvím úspěchu. Kdyby měli o lovecké sezóně pozvat na zámek Rozšupov každého, kdo se trochu pocvičil v střelbě, měli by na vřesovištích pořádný nával, a tohle hrabě s hraběnkou dobře vědí. Zacházet nonšalantně se střelnou zbraní je sice důležité, ale samo o sobě to rozhodně nestačí.
  Když se nad tímto problémem hlouběji zamyslíte, zjistíte, že není právě nutné, abyste udělal dojem na celou šlechtu. Někteří mladíci se sice objevují ve společnosti při každé příležitosti a v nejrůznějším možném oblečení, ale vy k nim docela určitě nepatříte. Mnohem moudřejší proto bude, když si nejprve vyberete tchána a pak začnete celou akci od něho. Nejde vám přece o to, abyste zapůsobil na všechny pány s šlechtickým titulem, ale abyste získal dobré mínění jediného významného muže. Který to však má být? Měl byste jistě mnohem snadnější výběr, kdyby všechna jména, která přicházejí v úvahu, byla shrnuta do nějaké příručky, jenomže zatím takové dílo bohužel ještě nikdo nezpracoval. Jistě vás už samotného napadlo, že na vašem seznamu případných tchánů by se měli objevit výhradně muži, kteří skutečně mají dcery. Mnoha mladíkům se už stalo, že se všemožně snažili vlichotit do přízně třeba bohatého pivovarníka nebo vydavatele novin, a teprve později zjistili, že dotyčný pán je bezdětný nebo má spoustu synů. Takové případy pramení z čiré nedbalosti a nezaslouží si soucitu. Muž, jehož uznání míníte získat, musí být vlivnýa bohatý a měl by mít alespoň jednu dceru. Mnohem výhodnější ovšem je, když má dcer víc, neboť tím se pak vaše šance násobí.
  Předpokládejme, že jste si sestavil seznam asi šesti takových pánů. Je mezi nimi třeba skotský šlechtic, který se nedávno stal ministrem pošt, baronet ze staré rodiny, který zasedá ve sněmovně a má velmi zámožnou paní, majitel řady fotbalových sázkových kanceláří, sultán z Oilské Arábie, řecký rejdař a vydavatel Nedělních divů. Dejme tomu, že ministr pošt je pro vás z toho či onoho důvodu nejatraktivnější. A řekněme, že má tři neprovdané dcery, Alici, Bertu a Cínii, které se narodily v abecedním pořádku a je jim teď šestadvacet, třiadvacet a devatenáct let. Jejich otec, čtvrtý hrabě z Demižonu, je majitelem rozsáhlého panství v Lážovickém hrabství a má velký majetek v Argentině, Kanadě, Panamě a Nikaragui.


Rodina se proto zdá po všech stránkách nanejvýš vhodná. Kterou z dcer si tedy máte vybrat? Rozhodujícím činitelem je věk. Ženě by mělo být o polovinu méně než muži plus sedm let. Jestliže je vám čtyřiadvacet, měl byste se pokusit získat si Cínii, jestli jedenatřicet, pak Bertu a jestli šestatřicet, tak Alici. A když už si chcete životní dráhu plánovat se vší pečlivostí, pak přichází jako první v úvahu Cínie a jako rezerva Berta. Tím jste si tedy stanovil cíle, a teď už jen zbývá seznámit se s hrabětem a hraběnkou, což by pro nepodnikavého mladíka mohla být překážka téměř nepřekonatelná. Pro čtenáře této knihy to ovšem překážka být nemusí. Měl byste si proto zvlášť pozorně prostudovat další odstavce. Jeden dost známý odborník na soudobé válečnictví se často zmiňuje o strategii nepřímého přístupu. Jestli se tato myšlenka osvědčuje ve válce, není tak zcela jednoznačné, ale pro problém, o němž teď uvažujeme, by se rozhodně uplatnit dala. Bylo by jistě taktickým omylem, kdybyste se přiřítil rovnou k hraběti a vyhrkl na něj: „Rád bych se oženil s některou vaší dcerou!“ Na něco takového musíte vynaložit mnohem víc strategie, rafinovanosti a společenského šarmu. A podstatou celé té techniky je získat si předem co nejúplnější informace.
  Začněte svůj průzkum tím, že si sepíšete všechny nejbližší příbuzné hraběte a hraběnky a uděláte si o nich co nejpodrobnější poznámky — jak se jmenují, kde žijí, jaké mají koníčky a jestli se vůbec stýkají s rodinou, s kterou se hodláte seznámit. Předpokládejme, že váš přehled bude vypadat asi jako tabulka na následující straně.

jméno
příbuzenský vztah
skutečný vztah
zvláštní zájmy
1. vikomt z Pijanova
nejstarší bratr hraběte
vzájemná zášť
chov angorských králíků
2. lord z Lážovického hrabství
druhý bratr hraběte
lhostejný
předseda Společnosti pro lov vyder
3. ctihodný de Demižon
tře í bratr hraběte
s hrabětem velmi zadobře
sběratel starých soubojových pistolí
4. lady Kristina z Demižonu
jediná sestra
hraběte,
svobodná
lhostejný
místopředsedkyně Společnosti pro potírání téměř všeho
5. paní Jalovcová-Kostkovaná
starší sestra hraběnky, provdaná za č. 6
velmi zadobře s hraběnkou
patří
k horlivým
obdivovatelům
Stuartovců
6. generál Douglas Škot-Kostkovaný
švagr hraběte, ženat s č. 5
s hrabětem v přátelském vztahu
rád chodí na hon vysoké, chytá lososy a vypráví, jak vyhrál první světovou válku
7. slečna Ailsa Keltská
neprovdaná
sestra
hraběnky
na každého protivná, hrabě ji nesnáší
cvičí jógu a cestuje po Tibetu
8. slečna Škotová-Kostkovaná
sestra č. 6
přítelkyně s hraběnkou
ředitelka Školy sv. Agáty, ústavu pro mladé dámy
Potřeboval byste vlastně mnohem víc než osm kolonek, ale snad i těch pár příkladů postačí, abyste si ozřejmil zásady, podle nichž byste se měl řídit. Nejprve si vyjasněte, kdo vám nahání větší hrůzu, jestli hrabě, anebo hraběnka. Předpokládejme, že si chcete naklonit především hraběte. Můžete k tomu úspěšně zvolit některou z těchto metod:
1.	Můžete napsat článek, ve kterém dokážete, že chov angorských králíků je neřest, vedle níž blednou i zločiny krvavého Nerona.

2. Můžete někde vyštrachat pár neobvyklých soubojových pistolí a požádat č. 3, aby je určil.
3. Můžete vstoupit do Společnosti obdivovatelů rodu Stuartovců a vlichotit se tam do přízně č. 5.
4. Můžete se obrátit dopisem na č. 6 a otázat se ho, jak bylo podle jeho názoru dosaženo vítězství v první světové válce.
5. Můžete vystoupit s tvrzením, že č. 7 jakživ nebyla v Tibetu, nebo
6. Můžete udělat přednášku v ústavu pro mladé dámy, kde je ředitelkou č. 8.
  Není ovšem důvodu, proč byste všechny tyto metody nevyzkoušel naráz. Skutečně uměleckým výkonem by bylo, kdybyste přednesl v ústavu pro mladé dámy přednášku o starých střelných zbraních a postaral se, aby na ni přišli č. 3,5,6 a 7. Pro ozřejmění své přednášky byste mohl vypálit ze staré soubojové pistole a coby terče použít angorského králíka. První ranou byste zabil králíka a druhou postřelil jakoby náhodou tetu Ailsu. V závěru své přednášky byste zdůraznil, že králové z rodu Stuartovců angorskými králíky pohrdali a že chovatelé těchto králíků málem zavinili porážku Británie v první světové válce, leč situaci naštěstí zachránili v hodině dvanácté lovci zkušení v sledování vysoké zvěře. Jestli vás ani po tomto výkonu nepozvou na zámek Pijanov, alespoň se vám ozřejmí, že vám tahle rodina vůbec za všechnu tu námahu nestojí. Může se však i dost dobře stát, že se za pár týdnů octnete coby čestný host na zámku a Cínie dostane nařízeno, aby se za vás provdala, ať už se jí to líbí, nebo nelíbí. Kdyby se přece jen bránila, můžete předstírat, že se zajímáte o Bertu, a tím si pravděpodobně získáte Alici. Brzy nato, kdy bude oznámeno zasnoubení, vkročíte do vybraných řad významných zeťů. Ještě před svatbou vás čekají dvě triumfální události. Za prvé přinese jeden z nákladných ilustrovaných časopisů fotografii rodinné skupinky a pod ní pak tento text:
Na vřesovištích Lážovického hrabství. Hrabě a hraběnka z Koňakovic, lady Kristina z Demižonu, paní Jalovcová-Kostkovaná, ctihodný Filip de Demižon, generál Douglas Skot Kostkovaný a (sedící) lady Alice a lady Berta z Demižonu s panem Christopherem Brownem a Albertem Čtenářem.
  A za druhé vyjde na titulní straně některého dalšího čísla portrét se zprávou:
Lady Alice z Demižonu, která se, jak bylo nedávno oznámeno, zasnoubila s panem Albertem Čtenářem, budoucím kandidátem na poslanecký mandát za Západní Pravicovice.

  Fotografie bude velmi lichotivá, neboť byla pořízena před šesti lety. V témž čísle pak bude otištěn kouzelný obrázek Svindlhamu, krásného to sídla poblíž Londýna, kde přebývá pan Albert Čtenář. Skutečně ten dům existuje? Nejspíš ano, ale to ještě neznamená, že panu Čtenářovi patří. Takové sídlo se přece dá i vypůjčit a ještě snadněji si zapůjčíte jeho fotografii.
  Ode dne svatby ve vyhlášeném kostele už budete mít své jisté. Proč? Protože příbuzní vaší ženy si prostě nemohou dovolit mít v rodině ztroskotance. Třeba vás nebudou mít zrovna zvlášť v lásce. K své dceři začnou zřejmě také pociťovat čím dál tím menší náklonnost. Jenže na tom, jak uspějete, bude teď do jisté míry záviset i jejich prestiž. Neboť stejně jako vy se o nich občas zmíníte coby o svých příbuzných, nevyhnou se ani oni tomu, aby semtam prohodili něco o vás, i když zdaleka ne tak často. „Supernárodní bankovní společnost?“ řeknete ledabyle. „Samozřejmě že ji znám. Tam je přece prezidentem strýc mé ženy.“ „Dorset? Ne. Ještě jsem tam nebyl. Ale manželčin strýc tam někde chová smečku chrtů, a moc se už těším, že se tam za ním podíváme.“ „Jestli jsem někdy chytal lososy? Zatím jsem na to neměl moc času, až vloni mě na ně pozval do svého sídla ve Skotsku generál Skot Koskovaný.“
  Podobné poznámky vám ovšem nepřinesou prakticky zvláštní užitek, leda trochu větší vážnosti. Co když se však některý obchodní známý zeptá lorda z Demižonu na Alici? „Jestlipak letos uvidíme vaši provdanou dcerušku na dostihách v Ascotu?“ a „Jakpak si vede váš zeť?“ anebo: „Slyšel jsem, že máte vnuka, lorde z Demižonu. Blahopřeji.“ Už kvůli svému postavení si váš tchán rozhodně nemůže dovolit, abyste byl něčím méně než ředitelem. Ať má vůči vám jaké chce výhrady, musí se postarat, aby vás povýšili.
  Patříte tedy k zeťům, kterým se podařilo získat vlivného tchána. Jaký by však byl váš osud, kdyby všechno bylo dopadlo jinak? Prostě byste byl nezadaný, anebo dokonce vázaný, což jsou termíny, které si musíme zvlášť definovat. Mládenec nezadaný je volný a svobodný, musí umět stát na vlastních nohou, ale je opředen romantikou, protože je pořád ještě k maní. Tato role má své drobné výhody, ovšem za předpokladu, že nestojíte příliš nízko na žebříčku podnikové hierarchie. Písařky pro vás pracují mnohem ochotněji a matky méně vzhledných dcer vás zvou na domácí večírky. Dost možná že o vás kolují pověsti, jak máte zlomené srdce, že jste byl zasnouben s bohatou dědičkou, ale bohužel vám zemřela na záškrt, že jste miloval filmovou hvězdu, ale ta si nakonec vzala jiného, že jistá francouzská hraběcí rodina zakázala z náboženských důvodů své dceři, aby se za vás provdala, a kterási rakouská princezna že raději vstoupila do kláštera, než by poslechla rodiče a vzala si vašeho soka.
  Takové pověsti se o vás budou vykládat, když si je ovšem sám vymyslíte, a rozhodně vám nikterak neuškodí. Nemohou vám pohříchu také nijak zvlášť prospět. V porovnání s dobře ženatým mužem je mladík nezadaný v mnohem zranitelnějším postavení, neboť každá narážka na jeho záhadnou minulost mu může přinést stejně tak obdiv, jako opovržení. Pomineme-li však různé ty drobnější výhody, má vaše situace nesporně jednu důležitou přednost — ještě pořád se můžete stát zetěm. Ve srovnání s mužem už vázaným má nezadaný mladík alespoň tu výhodu, že se může stát Slibným mladým mužem. Pořád ještě má možnost svou kartu rozehrát.
  Těžký je naproti tomu úděl muže už vázaného. Udělal velkou chybu, že se oženil s nesprávnou dívkou. Obvykle se to stává, když se mládenec žení předčasně. Pořád nemohl zapomenout na tu hezkou blondýnku z venkovské střední školy. Zůstal věrný tmavovlásce, s kterou se seznámil na fakultě. Zamiloval se do rusovlásky, která mu psala na stroji první dopisy, když nastoupil coby mladý úředník do kanceláře. Ať už si zvolil kteroukoli z nich, připoutal se tím k prostředí, z něhož se snaží uniknout. Blondýnka ze střední školy v Blátošlapech je hezká, ale jen podle blátošlapských měřítek, a ta jsou ovšem zoufalé nízká. Dívka z fakulty byla snad nejhezčí z celé liverpoolské party, což jenom ukazuje, jak nevalný tam byl výběf. A ta rusovláska z kanceláře je prostě jen nejhezčí z pěti úřednic, které jsou ještě svobodné.
  Právě ten sklon vzít si děvče od sousedů předznamenává mladíky k čistě jen průměrnému úspěchu. Neboť i když si taková žena bude přát, abyste měl úspěch, nebude chtít, abyste byl až moc úspěšný. Pořád na ní bude vidět, že je z Blátošlap. V širším okruhu lépe situovaných známých si bude připadat podprůměrná vzhledem, rodinným zázemím, inteligencí i znalostmi. Začne vyhledávat společnost, ve které bude moci vyniknout. Na této úrovni se bude snažit udržet i vás, a je velmi pravděpodobné, že se jí to podaří. Vzít si děvče ze sousedství bývá proto osudné. Z tohoto pravidla existuje jediná výjimka. Krásná žena má přístup do kterékoli společnosti. Ožení-li se muž s oslnivou dívkou, zažije jistě nemálo úzkostných chvil, ale v kariéře mu to rozhodně neuškodí.
  Jestli má dívka předpoklady pro manželství, nebo ne, je možné určit relací, která bude v této knize zveřejněna vůbec poprvé. Použít se dá ovšem pouze po pečlivém průzkumu a přesném přehledu situace. Není-li nic podobného možné a naopak je třeba rychlého rozhodnutí, lze tuto dnes už obecně uznávanou zkoušku provést ve zkrácené formě. Pohlédněte dívce do očí a hned poznáte, čeho se jí dostalo při narození. Podívejte se jí na ruce a zjistíte, čemu se naučila. Pohlédněte jí na ústa a zjistíte, čím se stala. Nemůžeme samozřejmě předstírat, že tak rychlý odhad je naprosto přesný, ale vystihne povahu celkem stejně jak rozbor mnohem pečlivější. Samozřejmě že je mnohem výhodnější provést takovou zkoušku neuspěchaně, s cílem dosáhnout naprosté přesnosti a za použití všech dostupných vědeckých metod (i když víme, že naprosté přesnosti nikdy nedocílíme).

kategorie
kladné faktory
bodů
součet
A
zdraví a krása životnost a energie inteligence
20
10
10
40
B
dobrý rodinný původ sportovní zdatnost znalostí
20
5 5
30
C
věrnost
sympatická povaha a vystupování příjemné společenské chování a oblíbenost
10
5
5
20
D
příjmy a naděje na dědictví
10
10
100
kategorie
záporné faktory
bodů
součet
E
nevalný vzhled i zdraví lenivost a netečnost tupost
20
10 10
40
F
nesympatičtí příbuzní a známí nedbalost a neobratnost íevzdělanost
15
10 5
30
G
náchylnost k nevěrám
hádavost a nepříjemné vystupování
povýšenost a neoblíbenost
10
5
5
20
H
rozhazovačnost a zadluženost
10
10

100
Z tabulky, kterou uvádím, vysvítá, že u dívek existuje osm hlavních povahových znaků. Tyto znaky mohou být buď kladné, a pak si je označíme od A do D, nebo záporné — ty si označíme od E po H. Každý muž, který dovede jen trochu počítat a má aspoň špetku ctižádosti, by měl rozhodně zavrhnout sňatek s dívkou, u níž převažují záporné vlastnosti nad kladnými natolik, žeE+F + G+Hje vyšší než A + B+ C + D.
  Dívky s nulovým výsledkem většinou nejdou zvlášť na dračku a také za to nestojí. Dívky, u nichž převažují kladné rysy, budou mít hodnocení od 1 do 100. Toto hodnocení získáme prostým součtem a dostaneme tak PM čili předpoklad k manželství. Z těchto součtů získáme dále klasifikaci předpokladu k manželství (KPM), a to takto:

Dívky s hodnocením pod deset se neklasifikují.
  Předpoklad k manželství u muže zjistíme podle téže tabulky, ale v kategorii A uvedeme místo „krásy“ „slušný zevnějšek“ a v kategorii D místo „příjmů a naděje na dědictví“ „plat, postavení a vyhlídky“. Muž, kterému se ani nepodaří získat patřičný počet bodů, by měl raději od úvah o manželství upustit a začíst se rovnou do další kapitoly. A naopak, muž, který získá bodů dost, by se měl rozhodnout, jak vysoko má mířit. Muž třetí třídy by mohl samozřejmě snít o tom, že získá dívku druhé třídy, a muž třídy I. oprávněně očekávat, že si vezme rovněž prvotřídní dívku.
  Avšak ten, pro něhož je psána naše kniha, to jest mladík, který se teprve snaží někam to v životě dotáhnout, bude asi jen stěží patřit do první třídy, protože ztratí mnoho bodů v kategorii rodinného původu, znalostí, vystupování, oblíbenosti a příjmů. Jak jsme si však už povšimli, je odhodlán oženit se s dívkou s dobrým rodinným původem a je ochoten klidně přehlédnout skutečnost že jeho vyvolená má jen velice nízký PM — třeba i jenom IV. A tak se stává Zetěm. Kdyby si však vzal děvče od sousedů, dostal by pravděpodobně ženu páté či šesté třídy. Stal by se tak automaticky vyděděncem, neboť by se oženil o dvě tři třídy níž, než doufal, a nevynahradil by si to ani dobrým manželčiným rodinným původem. Jistě, i vyděděnci někdy dosáhnou nakonec úspěchu, ale potřebují k tomu zcela mimořádné vlohy. Zato dobře ženatí muži — Zeťové — se mohou dostat nahoru i se zcela podprůměrným talentem a někdy i bez vlastní zásluhy. Proto se také klade na ženitbu takový důraz. Neboť když se oženíte moc záhy a navíc nevhodně, nebo když se vám přece jen nepodaří stát se Zetěm, budete muset spoléhat jenom na sebe a brzy zjistíte, v jak nelítostném světě jste se to octl.

ZÁKONY PANÍ PARKINSONOVÉ
LÁSKA ROMANTICKÁ

  Všech dnů let našich jest let sedmdesáte, jenomže žalmista, který to napsal, zapomněl dodat, že z celé té dlouhé doby může být člověk padesát let ženat, a to někdy dokonce s jedinou manželkou. Půl století činorodé práce sotva stačí k dovršení velkého tvůrčího díla, ale může se zdát nekonečně dlouhé na dialog s jedinou další lidskou bytostí. Za těch padesát let se často vyčerpají všechny zdroje inspirace, zkušenosti, vzdělání, obrazotvornosti a humoru, pokud se ovšem nevyčerpaly už za padesát týdnů (anebo minut). Přijde chvíle, kdy jsme si pověděli všechny vtipy, složili všechny poklony, podělili se o poznatky a vyměnili si názory. Někdo má samozřejmě zajímavější povolání než obyčejní lidé. Takoví zkušební piloti nebo půdaři zažijí jistě ledacos, o čem se dá povídat. I tajní agenti by mohli vyprávět, i když jejich příběhy jsou trochu pokažené právě tím, že jsou tak supertajné. Průměrná dvojice vede však život mnohem poklidnější a k jejím nejdramatičtějším zážitkům patří hádka v úřadě, výhodná koupě v samoobsluze, pokuta za špatné parkování anebo prasklé vodovodní potrubí. Kdyby se byl Sherlock Holmes oženil, byl by asi v mnoha ohledech, ne-li vůbec ve všech, dost nesnesitelný manžel. Posuzován však coby společník při ranním rozhovoru u snídaně, by rozhodně nebyl nudný.
„Vzpomínáte si, Watsone, vlastně, pamatuješ si, má drahá, na Spolek ryšavců?“
„Ale ovšem, Sherlocku. To byl skutečně velmi záhadný případ. Měl bys ještě chuť na zavařeninu?“
„Že bys mi radši podala topinku? Děkuji... Tak ten případ jsem včera vyřešil. Nic zvláštního na něm nebylo, abys nemyslela, ale přece jen měl pár pozoruhodných rysů...“
  Příští týden by mohla přijít řeč na Strakatý pás nebo na Psa baskervillského, a i když by třeba na těch pár případech nebylo nic zvlášť vzrušujícího, poskytly by alespoň vítaný námět k rozhovoru. Náš život je ve srovnání se zážitky slavného detektiva poněkud bezbarvý. Průměrná dvojice může mít dost společných zájmů tak na dva roky; to se spolu ještě dost dobře baví. Třetím rokem většinou
 začne mít podezření, že věrnost se rovná suchopáru. Stručně řečeno, nudí se spolu až k pláči. Když se tak lidé někdy zamyslí nad svou nudou, propadají často dojmu, že před ní není a nikdy ani nebylo úniku. Typ manželství, do něhož vstoupili, jim připadá univerzální a věčný, se všemi svými zápory a výhodami. Někdy už se jim to zdá k nevydržení, ale utěšují se, že takhle vypadala manželství vždycky a předešlé generace že jen trpělivěji snášely všechny ty problémy, které dnes pokládáme za psychologické a nijak nám proto nevadí, že se o nich všude povídá. Avšak manželství nebývalo vždy takto posvátné. Vztahy, jaké dnes pokládáme za normální, jsou vlastně příznačné jenom pro naše země a pro naši dobu. V jiných krajích a dobách měli lidé o životě docela jiné představy. Krajním případem byl Šalomoun se svými sedmi sty ženami a třemi sty konkubínami. Pravděpodobně měl také svoje starosti, ale jeho problémy by nám byly asi poněkud vzdálené. I muslimové se čtyřmi ženami (přesně na partii bridže) nebo Tibeťanky s několika muži mají jistě své trápení, o kterém zase my víme jen velmi málo. Podle jejich představ však musí být něco přímo zvrhlého v chování dvojice, která se dobrovolně rozhodne žít v úplném osamění. Může snad být něco nepřirozenějšího? Vždyť dva lidé, tak nesmyslně odloučení od všech ostatních, nemající kolem sebe žádné příbuzné, sluhy, sousedy či velbloudy — ba často ani tu kozu — si přece musí jít na nervy? A také si často na nervy jdou. Je třeba si však uvědomit, že rodina dvou lidí, do které případně přibudou děti, je pokusem poměrně novým a omezeným jen na některé oblasti světa. Nebyla například charakteristická ani pro viktoriánský Londýn, kde nejméně polovina obyvatel měla služebnictvo, a to žilo víceméně jako součást rodiny, do které nezřídka patřili i bratranci, neteře, babičky a tety. Život v předměstských vilkách je ve srovnání s takovými poměry možná příjemnější, ale hned na první pohled se zdá, že přináší stejně problémů, jako jich řeší. Abychom pochopili, kolik je v tomto tvrzení pravdy, musíme porozumět, jak dalece se život změnil a v kterých ohledech jsme si své postavení možná dokonce ještě zhoršili.
  Až do poměrně nedávných let byla instituce manželství posilována a podporována úsilím církve a státu, nátlakem společnosti, stálým nabádáním, konvencemi a předsudky, snobstvím a zákony. Vše kolem nutilo lidi, aby předstírali, že žijí v bezmezném rodinném štěstí, a toho, kdo připustil, aby se mu manželství rozpadlo, čekala spousta všemožných trestů. Muž, který opustil svou ženu a utekl s jinou, musel vystoupit z městské rady a od soudu, vzdát se úředního postavení a zříci se veškerých nadějí, že bude přijat někdy u dvora. Mohlo se mu stát, že mu byla odepřena svátost oltářní, zamítnuta půjčka v bance, že byl přehlasován ve společenském klubu a záměrně opomenut, když se svolával hon na lišku. Jestliže byla třeba jen při letmé nevěře přistižena žena, mohla být, než se nadálá, rozvedená, vyděděná, zneuctěná a všemi opovrhovaná. Tehdy měli lidé všechny důvody, aby se vyhnuli skandálu, a to zvlášť když se muž dopustil nevěry s ženou provdanou. Kdo žil v privilegovaném postavení, musel až do úplného rozchodu udržovat zdání manželské věrnosti. V nižších společenských vrstvách byly tlaky obdobné a tresty pokud možno ještě těžší. Až do zcela nedávných let se zákon snažil zabránit rozvodům a svolení k nim uděloval jen liknavě, neochotně, s nelibostí a s co největšími odklady.
  V dobách, kdy tyto tlaky byly nejsilnější, se dalo manželství mnohem snáz udržet. Jednak mělo poměrně krátké trvání. Naši středověcí předkové se brali velmi mladí (dívky se často vdávaly už ve čtrnácti), ale také v průměru dost krátce žili. Když se někdo dožil sedmdesátky, míval za sebou i tři nebo čtyři manželství. Řeči o „věrnosti, dokud nás smrt nerozdělí“ se nemusely brát zdaleka tak vážně jako dnes. Dvojice záhy rozdělil hlad, mor, cholera, porody, požáry či válka. Věrnost se slibovala prakticky na deset patnáct let, a kdo přežil, uzavíral další manželství. Bylo jen zcela nepravděpodobné, že by manželství mohlo přetrvat půl století. Jako příklad rodinného života v šestnáctém století nám může posloužit třeba Hamlet ve scéně Na hradě z posledního dějství. Než spadne po tom výjevu z všedního života opona, je královna otrávena, Hamlet a Laertes se navzájem zabijí a Hamlet ještě stihne před smrtí zabít krále. Ofélie měla pohřeb už v první scéně zmíněného dějství a nyní se dovídáme, že byl popraven Rosencrantz a Guildenstern, čímž je původní obsazení zlikvidováno na minimum. Na scéně zůstává téměř opuštěn anglický vyslanec a zmateně se rozhlíží, komu by vlastně předal pověřovací listiny. „To je hrůzný pohled,“ poznamenává věru bez přehánění, „a zpráva z Anglie přichází pozdě.“ Tomuto zjištění ochotně věříme, ale za povšimnutí stojí spíš všechny ty ztráty na životech v dobách, kdy se ani nevedla žádná válka. I kdyby se byl Hamlet nakrásně oženil, proběhla by jeho svatba zřejmě dost ponuře, ale manželství by pro něho neznamenalo zdaleka tak závažný krok, jakým je dnes. Nikdo nečekal, že by trvalo navždycky, a nejspíš by bývalo jenom docela krátké.
  Manželství nejenže byla značně kratší, ale i za ta léta, kdy trvala, nezůstávala jenom výlučným vztahem dvou lidí. Po svatbě byli manželé obklopeni příbuznými a sousedy. Stejně jako i předtím patřili k společenské a rodinné skupině, spoutáni jejími konvencemi, ale chráněni také proti osamění. Vesnice bývala, jako je tomu někdy dosud, společenstvím spřízněných rodin. Kdo vstoupil do manželství, rozhodně se tím příbuzných nezbavil, naopak ještě mu přibyli další. Velké domácnosti se hemžily služebnictvem, ustavičně sem přijížděli hosté a co chvíli se naskýtala nová příležitost k veselí nebo zármutku. Až poměrně donedávna všechny tyto vztahy zbavovaly manželství jeho výlučnosti.
  I na divadle pak existovala konvence, užívaná Shakespearem a později ironizovaná Sheridanem, že hrdinka se neobejde bez důvěrnice. Na každém kroku ji musela provázet nějaká přitroublá osoba, jíž bylo třeba všechno po lopatě vysvětlovat. I mužští hrdinové se uchylovali k takovým metodám, například v Kritikovi, kde se hned zpočátku sir Chrístopher Hatton táže sira Waltera Raleighe, proč se vlastně tak náhle shromáždila vojska královny Alžběty:
Mne jímá strach — a ty odpusť, příteli milý,
jestli unáhlená je má obava,
že stát náš do jakéhos nebezpečí se chýlí...
Sir Walter: Taková chvíle věru nastává.
Sir Chrístopher: Ale odkud to přijít má? A kdy a kam?
Nechť raděj to nebezpečí znám.
Tento úvod umožňuje siru Walterovi, aby objasnil svému příteli (a s ním i obecenstvu), že se blíží španělská Armáda.
Přiblblý společník, coby jevištní pomůcka, vychází alespoň ze skutečnosti. Když Tilburině nabízí její přítelkyně soucitné pochopení, Tilburina ji rázně usadí.

Tilburina: Ach běda, něžná Noro, tys ve svém křehkém mládí ještě netruchlila nad krutým údělem lásky. Jinak bys jistě věděla, že duše vnořená do bezedného zoufalství se ani nedokáže zaradovat.

  „Jasně že ne,“ řekne si necitelně divák, ale Nora svému účelu přece jen posloužila. A co víc, objevuje se znovu, když tragédie vrcholí. V režijních poznámkách se dočteme: „Vchází Tilburina, úplně šílená, v bílé saténové toaletě, a její důvěrnice rovněž úplně šílená, v bílých plátěných šatech.“ Noře je dáno na srozuměnou, že má své šílenství trochu krotit. Jakkoli tuto konvenci parodujeme, obrážela se v ní společnost, v níž o ty urozenější jen zřídkakdy někdo nepečoval a ani lidé skromnějšího původu nezůstávali často samotni. Vždycky byl po ruce někdo, s kým se mohli podělit o svůj úžas, hněv nebo zármutek, někdo, kdo si s nimi poplakal nebo se zasmál. Pouhý detail, že se urozený pán oženil, ještě neznamenal, že by přišel o svého sluhu, a stejně tak neztratila urozená paní po sňatku svoji služebnou. A sluha či služebná zas měli kolem sebe pořád plno dalších sluhů, s kterými mohli po chuti probrat nedostatky svých zaměstnavatelů. V tom, jak se žilo do roku 1900, bylo jistě hodně nevýhod, ale osamění k nim obvykle nepatřilo. Psychoanalytikové teprve čekali na svou dobu a příležitost.
  Manželství tedy existovala v mnohem širším společenství a manželé od sebe tolik neočekávali. Nebyli zdaleka tak individualističtí jako jejich potomci a o svých sňatcích vlastně ani sami nerozhodovali. Mezi významnějšími rodinami se před svatbou projednávaly všechny podrobnosti od rodového postavení po skutečný majetek, od erbů po peníze. Oba ti lidé, o které především šlo, se chtěli samozřejmě vyhnout svazku, jenž by je uvalil do chudoby, nebo jim nepřinesl děti, ale jinak měli poměrně prosté osobní nároky. Těžko se dalo čekat, že by mezi nimi vyvstaly rozpory v náboženském či politickém smýšlení nebo v názorech na hudbu či jídlo a dívce jen málokdy hrozilo, že by se provdala za úplného abstinenta. Od nevěsty se obvykle předpokládalo, že se vyzná v domácnosti, ale že neví nic o teologii či o právu. Postavení muže nebylo věcí názoru, ale skutečností, o jeho charakteru věděl každý své a o jeho předcích bylo dobře známo, jestli to byli lidé poctiví nebo podvodní, velkorysí či lakotní.
  V Indii domlouvali sňatky prostředníci, obvykle rodiče obou mladých lidí, a nevěsta s ženichem se poznali až ve svatební den. V západních zemích se tato praxe nikdy neujala, ale i tady se manželství pokládalo za něco více než pouhou osobní záležitost. Sňatky se sjednávaly z nejrůznějších důvodů, z nichž city stály na posledním místě, a zúčastněné strany si neměly nač stěžovat, pokud dostaly partnera vhodného věkem, postavením, zdravotním stavem a majetkem. V některých ohledech, zejména v otázkách majetkových, vyžadovali naši předkové mnohem víc než my. V záležitostech osobních vyžadovali mnohem méně.
  I v dobách, kdy se manželství uzavírala většinou z praktických důvodů, vykvetla občas romantická láska. Tak třeba v Provenci, kde se dlouho zachovávala dvorní tradice, se od urozeného pána téměř vyžadovalo, aby planul vášní k dámě, která již patřila jinému. I když pomineme trubadúry, kteří dovedli být zřejmě dost únavní, dochovalo se nám četně dokladů, že se mladí lidé do sebe skutečně zamilovávali. Tak například kupcova dcera se měla provdat za otcova společníka, leč uprchlá se švarným tovaryšem. Dvě veronské rodiny žily po léta ve sváru, a najednou se syn z jedné z nich zamiloval do dcery z druhé rodiny a způsobil tím všem ostatním spoustu komplikací. K takovým případům bezpochyby docházelo a přirozeně že o nich kdekdo mluvil a mnozí je přímo odsuzovali. Světští vládci se samozřejmě snažili odrazovat své poddané od jednání, které mohlo vést k soukromým válkám, rvačkám na život a na smrt či k soubojům. Církev zas zatracovala prudké citové vztahy, neboť mohly nahradit lásku k Bohu. Vždyť zbožňuje-li někdo dívku, je to koneckonců i jistá forma modlářství. Všichni, kdo uvažovali rozumově a odpovědně, se proto stavěli za sjednané sňatky a zavrhovali nerozvážnou lásku. Když však spolu dva lidé utekli, sledovali ostatní přes veškeré to zatracování skandál s živým zájmem a do rozhořčených odsudků se mísilo i trochu závisti. Neboť podobná dobrodružství, právem považovaná za pošetilá a nemravná, měla v prvních chvílích (jak si každý dovedl představit) i svůj půvab. Přirozeně že moralisté dávali najevo mnohem hlasitěji nesouhlas než závist, i když nikomu se nedalo zazlívat, že než vysloví svůj názor, chce znát všechny podrobnosti. Nerozvážné jednání však mělo jednu nespornou výhodu — dalo se o něm výborně psát. Svědčí o tom třeba francouzské eposy nebo příběhy z řecké a římské literatury z období dávno před křesťanstvím a svou morálkou velice pohanské. K takovým příběhům patří třeba vyprávění o Heleně, Paridovi a obléhaní Tróje. Je to sice příběh dost tragický — za starých časů lidé ani jinak psát neuměli —, ale nelze mu upřít hodnoty zábavného čtiva. Dokonce se dá říct, že má alespoň v závěru i jisté morální ponaučení, neboť žádný jiný milostný vztah snad nepřinesl tolik zkázy všem zúčastněným, a vlastně i tisícům dalších lidí, které zajímal jen okrajově. Vydání íliady by se dalo zdůvodnit téměř coby odstrašující příklad mládeži, která se tu alespoň může dovědět, jak trpké ovoce přináší nemravnost.
  Francouzské eposy se vyvinuly v román, tištěné vyprávění o více či méně pravděpodobných anebo nepravděpodobných událostech, v kterých obvykle či spíše vždycky hraje svou roli silný milostný zájem, Romanopisec tu většinou káže písmo svaté romantické lásky, jestliže se jeho hrdina, hrabě ze zámku normanského, rozhodne přej všechny dobré rady, že se ožení s hezounkou dcerou chudého pastora, hned je tu pravý (i když ne zcela originální) námět pro milostný román. Kdyby si v kapitole XXII všechno rozmyslel a oznámil, že si raději vezme dědičku velkého majetku v západním Londýně, bylo by po romantice. Hrdina milostného románu musí proto obětovat lásce všechno, úplně všechno. Tato konvence je starší než román sám a první vynikající anglická spisovatelka Jane Austenová měla odvahu se tomu všemu vysmát. Ve své prvotině V lásce a přátelství, kterou napsala v sedmnácti letech, se poctivě vypořádala s pojetím „lásky na první pohled“. Vložila do této své knihy všechny prvky romantické literatury. Hrdina z dobré rodiny odmítne sjednané a velmi výhodné manželství, znesváří se s otcem, prožije četná dobrodružství a vrhá se do nebezpečí, rázem se zamiluje a bez meškání se ožení, a to vše proto, že četl krásnou literaturu. Austenová tu předvídá i další rys romantického románu — služebnictvo. Ve skromné chaloupce ve Vale of Usk, kde se odehrává první kapitola, měli hned několik sluhů, a ani nečekaný host Edward se nedostavil bez svého komorníka. Romantický dojem by přece nesporně pokazilo, kdyby se hrdinka najednou musela pustit do mytí nádobí. Žádná lepší rodina v osmnáctém století však skutečně nikdy nezchudla natolik, aby se musela obejít bez služebnictva. Proto se také za největší přínos literatury a dramatu dvacátého století pokládá škola „kuchyňského dřezu“. Po ídlouhém otálení jsme vnesli do příběhu dřez, a tím jsme také zkazili veškerou romantiku. V dobách Jane Austenové byl ještě takový vývoj velmi vzdálený. Její současníci byli vpravdě romantičtí a sir Walter Scott mnohem vlivnější než ona. Jana Austenová si však dobře uvědomovala, nakolik jsou lidé ovlivněni četbou. Romány se už tehdy začaly pojímat jako návody k životu.
  Ode dnů Jane Austenové se romantika stala všeobecně přijímanou konvencí. Dřívější teorie manželství už dost ztratily na vlivu a dnes se za nejdůležitější pokládá romantická láska. Milostné romány své čtenáře zdaleka už tolik neovlivňují, a když už úplně vyčerpaly svůj celkem obecný námět, málem vymizely, ale o Lásce s velkým L se začalo psát mnohem víc než kdy jindy. Ve dvacátém století zanesly noviny milostné příběhy i do nejchudších domácností a po nich pokračovaly v této snaze v rychlém sledu filmy, ženské časopisy, ilustrované inzeráty, levné knižní edice, nákupy na dlouhodobé splátky, rozhlas, popmusic a televize. Romantická láska tak nabyla velice na významu a bývá dokonce znázorňována vizuálně, aby ji pochopili i negramotní. Místo manželství posvěceného církví a státem, konvencí a zákonem uctíváme dnes manželství z lásky.


Vášnivé vzplanutí, které bylo dříve výjimkou, se dneska stalo pravidlem, a mladí lidé už od něho nejsou odrazováni, naopak je téměř povinné. Od nevěsty a ženicha se očekává, že budou do sebe k zbláznění zamilovaní, a když se některý z nich potají přizná, že ho k sňatku vedou i jiné důvody, všechny tím značně pobouří. A co víc, romantická láska, která zalévá svou zlatou září svatební obřad, má dvojici vydržet po celý život. Konvence románu, stejně jako pohádky, vyžaduje, aby nevěsta s ženichem spolu šťastně žili až do smrti. Stejné očekávání podbarvuje i závěrečnou scénu z každého filmu a rovněž tak seriálu uváděného v televizi. Tím konečným dlouhým políbením se problém nevyslovuje, ale řeší, není to začátek, nýbrž vyvrcholení příběhu.
  Je víc než jasné, v čem je slabina této teorie. Jestliže žádáme od manželství příliš mnoho a spoléháme přitom jen a jen na velkou a romantickou lásku, která má celé manželství navždycky udržet, můžeme se všichni snadno dočkat trestu za přílišný optimismus. Kdo z nás je správně odchován romány a divadelní tvorbou, dobře ví, v jakém vytržení má manželství začínat. O ruku své milované bychom měli žádat za svítání kdesi na horském vrcholu anebo třeba na měsícem zalité palubě pod tropickou oblohou. Líbánky bychom měli prožít téměř v delíriu v Las Vegas nebo v Benátkách a prvním domovem by nám měla být rozkošná vilka na vlídném předměstí.
  Jenomže je dost těžké udržet romantiku na této úrovni dobrých padesát let. Někdy se ovšem může stát, že ji prožijeme znovu, ale obvykle ji pak objevíme s někým jiným. A v tom je právě romantický ideál od samého svého počátku slabý. Veden teorií, že láska znamená vše, musí hrdina s opovržením odmítnout prozaický návrh, aby se dvořil lady Dorotee nebo její současné podobě, dceři podnikového ředitele. Místo toho musí prohlásit, že bezmezně miluje Dolores, překrásnou cikánskou dívku, jejíž zločinní rodiče žijí v nejzchátralejším zákoutí za bleším trhem. Jeho rodiče se všemožně snaží mu toto lásku rozmluvit. Starší bratr mu vysvětlí jasné nevýhody, které by pro něho sňatek s Dolores měl. Ředitel ho upozorní, že podobné manželství by mu v kanceláři rozhodně neprospělo. Předseda Rotariánského klubu mu připomene, že o přijetí se kromě něho uchází ještě dost jiných pánů. Příbuzní, kolegové i starší spolužáci z univerzitních let dělají v jeho společnosti významné narážky. Celý svět se proti němu spikl, ale v takové situaci se právě projeví jeho hrdinství. „Miluju ji,“ řekne mladý muž prostě a brzy se s Dolores ožení. Za sedm let se s ní už může unudit k smrti a zamiluje se do Olgy. Jenom se zmíní o rozvodu, vyvolá hotové rozhořčení mezi svými obchodními společníky. Příbuzní už přijali Dolores (která mezitím porodila dvojčata) do rodiny a všichni se shodují, že rozbít tuto rodinu by bylo nejen podlé, ale i pošetilé. „Když já Olgu miluju,“ vysvětluje mladý muž, čímž se opakuje, byť v jiné souvislosti, a zanedlouho je ženat nanovo.
  Myšlenkou, že láska znamená vše, se dá ospravedlnit první sňatek, ale stejně tak dobře i rozvod a každý další rozvod v budoucnosti. Je však skutečně otázka, jestli se tak vratký vztah dá vůbec nazvat manželstvím.
  V této souvislosti se musíme zmínit o Hollywoodu, neboť bohové stříbrného plátna, kteří se tolik zasloužili o prosazení ideálu romantické lásky, nám stejně průkazně ukázali, jak je ta láska krátkodobá. Každý happyend s technikolorovým západem slunce a nebeským chórem vzdává hold něčemu, co je mezi idoly stříbrného plátna spíše teorií než praxí. Odtud až na věčnost znamená asi dva roky a o Hollywoodu se vžila představa, že tam vládnou mravy velice volné. Pravda je ovšem úplně jiná. Filmový herec, který si až zatvrzelou trpělivostí v nejvypjatějším a nejúnavnějším povolání známém člověku vydobyl jisté postavení, je oddán především filmu. Manželský život v obyčejném slova smyslu pro něho nepřichází v úvahu, protože se nedá sloučit se všemi hodinami, které si žádá jeho práce i vystupování na veřejnosti. Zůstat svobodný také nemůže, protože by to nedělalo dobrý dojem. A tak zbývá jedině manželství, které navíc oba zúčastněné chrání i před nejrůznějším obtěžováním a dotěrnostmi. O mnoho víc však podobný svazek neznamená a nikdy ani znamenat neměl.
  Vezmou-li se dva filmoví herci, je stejně jen málo pravděpodobné, že se kdy octnou pohromadě. Veřejnost však manželství v tomto smyslu dost dobře nechápe. Naproti tomu si ovšem lidé dobře uvědomují, že láska, o níž se tolik mluví a píše, nemívá dlouhého trvání. Teorie věrnosti, jak ji vyjadřují závěrečné scény filmu, jasně vyvracejí novinové zprávy o skutečném životě filmových představitelů. Jako hlavní pojítko manželského života, které by mělo nahradit všechny předešlé konvence, se tedy romantická láska osvědčuje jen uboze.
  Láska by měla mnohem víc půvabu, nebýt komerčně tak zneužívána. Moderní metody reklamy a prodeje ženou do manželství stále mladší a mladší lidi. Vzrušení, které dokáže vyvolat na tanečním parketu kvil a úpění slavné skupiny, může snadno vést k impulzivnímu sňatku, jakými se třeba proslavilo Las Vegas. Svatební kaple, klenotníci, květináři a motely jsou tu spojeni v jediném obchodním společenství, kam může klidně patřit i plavecký bazén. Takových předčasných manželství je dnes spousta, a najdou se dokonce jejich obhájci, kteří tvrdí, že nevyzrálí lidé se dovedou jeden druhému lépe přizpůsobit než osobnosti dotvořené. Jednou z nemála výhrad proti takovým sňatkům ovšem je, že mladá manželství, pokud vůbec vydrží, musí vydržet strašlivě dlouho. Prvotní nadšení a romantické vzplanutí má potrvat po‘ padesát let. Vydrží vůbec některý cit tak dlouho? Pro lidi s jen trochu vyhraněnou osobností a intelektem je mnohem vhodnější, když se muž žení ve třiceti a zvolí si dívku, které je dvaadvacet let. Manželství má mnohem lepší vyhlídky, když není pro žádného z partnerů jedinou životní náplní. Platí to rozhodně z hlediska té dlouhé řady let, kterou má manželství vydržet, ale i určité části každého dne, již má vyplnit. Berou-li se lidé v zralejším věku, dokáží si vypěstovat zájmy, které si ponechají i nadále — zájem o ornitologii, o Mexiko, poezii či šachy. Manželé s takovým určitým zaujetím od sebe tolik nežádají. Přestože na sobě nejsou tak závislí, dokáží jeden druhému víc dát. Je to mnohem nadějnější vztah, než když od sebe požadují, co nikdo z nich jaktěživ neměl.
  Je skutečně možné, aby se brali lidé v pozdějším věku? Musíme si přiznat, že proti takovým sňatkům stojí v jednom šiku mocné obchodní síly. Milostná literatura a hudba spolu s divadlem a tancem navozují silnou potřebu sexuálního vyjádření. V té chvíli vstupuje na scénu morálka a snaží se zabránit sexuálnímu životu neoddaných párů. A nakonec se přivalí lavina inzerce a reklamy, rafinovaně dokazující, že mladá manželství jsou finančně možná, společensky žádoucí, citově přitažlivá a přitom i moudrá. Mnozí obchodníci s realitami a nábytkem jednají mnohem raději s mladistvými, nezasvěcenými a citově zaměřenými zákazníky. Z každého programu a z každé reklamy se volá po zákonném sexu. Inzerenti se shodují v tom, že láska je nade vše, ale pokoutní láska že škodí obchodu. I pro hoteliéra je výhodnější svatební cesta než divoký víkend.
  Vůbec nejlepší obchody však přináší manželství a děti, půjčky na vysoký úrok, skryté pod pláštíkem nákupů na dlouhodobé splátky, prodej nemovitostí a týdenní účty za služby a lékařské předpisy, za plenky a za hračky. Víme dobře, že existují časopisy zaměřené na vrtochy starých mládenců či mužů, kteří se alespoň výběrem časopisů za staré mládence považují, ale mnohem mocnější obchodní říše žijí především z morálky. Las Vegas nepatří možná k nejpuritánštějším místům na světě, ale statisticky pojímáno je to místo nejnáboženštější. Spojení mezi morálkou a obchodem není teorií, ale skutečností.
  Romantická láska coby pojem se dá dost snadno přehnat a měli bychom se na ni dívat ještě podezíravěji, uvědomíme-li si, že je to zboží, na kterém chtějí jiní vydělat. Když tedy uvažujeme o manželství, měli bychom si všímat spíše jiných činitelů — věku, zdraví, rodiny, společenského původu a prostředí, povahy, slušnosti, vzdělání a moudrosti. Nakonec ovšem zůstává i ta láska. Navíc se z literatury dovídáme, že existuje jakási zamilovanost, která se liší od každého jiného vztahu. To je ovšem pustý klam, i když láska rozhodně velmi důležitá je. Prakticky však jde o to, abychom se rozhodli, kolik takové lásky potřebujeme a jestli skutečně existuje. „Mám Michala moc ráda,“ říká si v duchu dívka, „ale jsem do něho vůbec zamilovaná?“ Jestli je ta dívka dost dobrosrdečná, má ráda také rodiče, mladší sestry, strýčka Petra a několik spolužaček a samozřejmě i svého pudla, dva poníky, koťata a želvu.
  Poučena četbou milostných románů však soudí, že láska k Michalovi by měla dosahovat vyššího bodu, dostat se tak řečeno do vyšších obrátek přes všechny hlasité námitky její citové převodovky. Je ovšem chyba netrpělivě naslouchat náznakům takového měnění rychlostí. Mezi láskou, jak ji cítíme v úterý večer, a zamilovaností třeba ze středečního rána nemusí zrovna být velký rozdíl. Je jenom jedna láska, ale mění se co do intenzity a někdy dosáhne takového bodu, že dá vzniknout milostnému vztahu. Takový vztah je souhrnem dvou zcela odlišných citů. Jedním z nich je láska, jakou můžeme cítit třeba i k pudlovi nebo k spolužačce, ale poněkud silnější. Druhým je tělesná touha, kterou můžeme pocítit i k docela cizímu člověku. Tělesná touha nepředstavuje nejmenší problém, každý pozná, jestli ji pocítil anebo ne. V lásce jde však o stupňování, a lidé nedokáží dost jasně rozeznat, kdy jejich city dospěly k bodu varu. Kolik je té lásky vlastně zapotřebí? ptají se často.
  Ve skutečnosti je láska mnohem poměřitelnější, než se mnozí z nás domnívají. Dá se vyjádřit v pojmech lidské nedokonalosti. Řekněme, že jistý mladý muž kriticky srovnává každou dívku, s kterou se seznámí, s pomyslným ideálem, se svou vysněnou bohyní, kterou prozaicky nazveme X. Docela se mu líbí asi tak deset děvčat, ale u každé z nich se najde nějaká ta chyba, která by se možná dala, ale třeba také nedala*odstranit.
  Adéla je hezká, ale moc vysoká, Barbora je zábavná, ale trochu při těle, Cecílie má krásnou postavu, ale protivný hlas, Diana je milá, ale má ošklivou pleť, Edita je chytrá, ale nedovede se oblékat, Františka je krásná, ale líná, Gábina má úspěchy ve společnosti, ale je zlomyslná, Helena je hezká, ale moc plachá. Kritický mladík hloubá, jestli by se některá z těch dívek nedokázala přece jen přizpůsobit jeho vysněné X. Nemohl by přemluvit Barboru, aby zkusila nějakou dietu a trochu zhubla? Co kdyby Cecílie prodělala logopedické léčení? Že by krmil nějakou dobu Dianu salátem anebo poslal Gábinu do kursu společenské etiky? Na to vše se dá odpovědět, že by se ty dívkv X stejně nikdy nevyrovnaly. Přesněji řečeno, náš mladík žádnou z nich dost nemiluje. A proč ne? Protože žádnou nemůže milovat, dokud si uvědomuje její chyby.
  Vraťme se pro srovnání k dívce jeho snů, k X. Má hladké zlaté vlasy, jasně modré oči, světlou pleť a dokonalou postavu. Je inteligentní a zábavná, ohleduplná a přátelská, sportovně založená a laskavá. Ať se náš mladík setká s jakou chce dívkou, žádná se jí nevyrovná. A pak přijde den, kdy je představen Kateřině, kudrnaté tmavovlásce s šedýma očima a snědou pletí, středně vysoké, spíš přemýšlivé než mnohomluvné, spíš vnímavé než veselé. Kateřina se mu rázem zalíbí a mladík se svěří sestře. „Ale vždyť Kateřina je pihovatá, a ty jsi nikdy nemohl pihy ani vidět.“ „Já vím, ale od té doby co jsem se s ní poznal, lituju každé děvče, co pihy nemá.“ Jakmile dospěl k takovému názoru, miluje mladík Kateřinu natolik, že se s ní může oženit. Důležité je, že ji miluje takovou, jaká je, a ne jakou by se snad případně mohla stát. A ještě důležitější je, že Kateřina mu nahradí onu pomyslnou X. Dříve zavrhoval Barboru, že není dost štíhlá, a Gábinu, že není dost vlídná, ale teď si učinil měřítko dokonalosti z Kateřiny a podle ní porovnává všechny ostatní. Ve srovnání s Kateřinou se mu zdá Adéla ještě delší a Barbora ještě naducanější, Cecílie je moc hlučná a Diana uhrovitá, Edita strašně vyhastrošená a Františka pomalá. A i kdyby vůbec nechtěl srovnávat, žádné děvče přece nemá takový chraptivý hlas jako Kateřina, žádné děvče si nedokáže všeho tak bystře povšimnout, žádné nemá tak krásné ruce. Kateřina je úplný protiklad dívky X a rozhodně není v žádném ohledu bohyní. Její přednosti jsou úplně nečekané, od tiché družnosti jejího mlčení po náhlou zář jejího úsměvu. Kateřina má jednu velikou přednost, že je Kateřinou, a mladík ji miluje přesně takovou, jaká je, i s těmi pihami a vůbec. A když si tohleto všechno uvědomí a navíc po ní touží i tělesně, dá se říct, že je opravdu zamilovaný. Cítí však něco takového i Kateřina? Copak se tohle někdo doví? Předpokládejme však, že se vezmou. A tu přichází chvíle, kdy milostný román končí. V daleko skutečnějším smyslu je to však také chvíle, kdy začínají opravdové problémy.

MANŽELSTVÍ

  Manželství z lásky je svazek dvou lidí, kteří si byli souzeni od počátku světa. Všechny překážky hravě odstranili, neboť jsou to lidé, kteří se k sobě ideálně hodí a žádný z nich by nemohl žít ve šťastném manželství s nikým jiným. Říkávalo se, že manželství je dílem nebes, a na každé z nich se bezpochyby svolávala konference na nejvyšší nebeské úrovni. Živě si dovedeme představit, jak archandělé obdrželi kosmickou pozvánku a ve vysoce specializovaném týmu se usnesli, že jistý mladý muž ze Seattlu by došel svého štěstí s jistou dívkou z Cardiffu. Řízením nebeským pak bylo zajištěno, aby si oba mladí lidé zamluvili místo ve stejném autokarovém zájezdu do Jugoslávie. Seznámí se v Terstu, vyjdou si spolu na večeři a pak zatančit v Dubrovníku a své zasnoubení oznámí v Gatwicku. Není skutečně těžké uvěřit, že láska, která vzešla z tak jasně náhodných setkání v Estorilu či Port of Spain, je výsledkem andělského zásahu. Vždyť to nemůže být jen náhoda, že si ti dva zamluvili sousední místa v letadle!
  Tato teorie by byla mnohem přesvědčivější, kdyby většina lidí prožívala lásku v tak exotickém prostředí. Neboť obvykle probíhá vše mnohem všedněji. Hoch se seznámí s dívkou na střední škole, kde mají oba na vybranou (řekněme) patnáct partnerů, kteří by přicházeli v úvahu. Nebo se dívka seznámí s chlapcem ze sousedství, v předměstském činžáku, kde bydlí ještě další čtyři chlapci (ale jeden z nich je homosexuál). Mladý muž se seznámí s mladou dámou na univerzitě, kde má na vybranou šestačtyřicet zatím ještě volných mladých žen. Písařka se seznámí s mladým úředníkem v kanceláři, kde jsou přesně dva svobodní muži. Celkem prostým výpočtem lze tedy zjistit, že pro jednu osobu připadá v úvahu jedenapadesát až pětasedmdesát protějšků. Manželství, dílo to nebes, spočívá tedy na užším výběru prováděném na zemi. Místo co by archandělé listovali v knihách nebesky neomezeného archívu, mají k dispozici jen hrstku možností čerpaných dost pravděpodobně z jediné čtvereční míle. A také se nesmí zapomínat, že některé dívky si mohou vybírat z většího počtu mladíků a jiné nesporně z mnohem menšího. Prozkoumáme-li alespoň trochu tuto otázku, uvidíme, že archandělé mají většinou poměrně dost snadný úkol, a nejčastěji vůbec ten nejlepší z nejlepších, totiž že přenechávají volbu jen a jen dívce samotné.
  Manželství coby dílo nebeské už trochu vyšlo z módy. Jeho současnou obdobou je sňatek zařízený počítačem. Teoreticky je možné, aby svobodní muži a ženy, kterých může být třeba milión, vložili do tohoto stroje nejpodrobnější informace, co všechno kdo z nich může nabídnout, a stejně podrobně popsali, co všechno vyžadují. Stroj pak vychrlí odpověď, že M/7345162 se jeví coby ideální manžel pro Ž/9883694 a ona že se zas jeví coby ideální žena pro něj. Někteří lidé už se tak skutečně našli, ale není jich zase tolik, abychom z toho mohli vyvozovat pevné závěry, že tato metoda je úspěšná. Jestliže se počítacímu stroji předloží dostatečně velké množství zájemců o manželství, kteří se k průzkumu přihlásili, může jim rozhodně poskytnout k jejich problému vědecký přístup. Jinou otázkou ovšem je, jestli jim může dát konečnou odpověď.
  Především je přece dost nejisté, nakolik přesné jsou informace, které jsou do stroje vloženy. První otázky v dotaznících budou asi zodpovězeny správně, neboť lidé obvykle příliš nelžou, když mají uvést svou výšku, váhu, barvu pleti, náboženství a příjem, a celkem nepatrně zalhávají věk. V další části dotazníku už bývá autoportrét méně výstižný. Důležitou otázkou například je: „jste nudný?“, ale kolik nudných patronů dokáže odpovědět „Ano!“ „Jste velkorysý?“ měl by se správně ptát dotazník, ale kolik lakomců by odpovědělo „Ne“? Jen málo lidí by přiznalo, že jsou hádaví, neoblíbení, líní a nečistotní. Snažili by se vysvětlit, že čirou náhodou mají nevlídné sousedy, nekamarádské kolegy, neuznalé zaměstnavatele a doma moc studenou vodu, než aby se jim chtělo mýt. Právě tak by o sobě jen málokdo řekl, že je snob, tvrdohlavec, sobec a otrava, ale i taková slova se užívají a na někoho snad platit musí. A ze všeho nejméně jsou lidé ochotní přiznat, že nemají smysl pro humor. Kdepak! I ti nejzatvrzelejší mrzouti o sobě budou tvrdit, že dokáží na všem vidět něco zábavného, ale že na smůlu žijí zrovna v prostředí, kde jakživ nikdo nic vtipného neřekne ani neudělá. Lze tedy oprávněně pochybovat, jestli počítací stroje dostávají správné údaje.
  Lidé, kteří se tak nepřesně vyjadřují o sobě, často nedokáží o nic spolehlivěji říci, co chtějí od druhého. Páni prý mají rádi blondýnky, ale žení se s brunetami, a skutečně je pravda, že si často berou dívky, které se pramálo podobají jejich vysněným představám. Mladík, který snil o tom, že se ožení s třiadvacetiletou rusovláskou, 170 cm vysokou, s dokonalou postavou, sportovními zájmy, jazykovým nadáním a láskou k hudbě, která by měla být baptistkou, republikánkou ze skandinávské rodiny, vychovanou na některé z novoanglických univerzit, se nakonec ožení s jednatřicetiletou brunetou, 160 cm vysokou, s nepatrnými ňadry a velkou zálibou ve čtení, se zájmem o astronomii a akvarely, která je agnostička a demokratka, z italské rodiny, vychovaná v Novém Mexiku. Pomyslíte si možná, že změnil své úmysly, když zjistil, že pro mladíka jeho příjmové skupiny nejsou lepé rusovlásky k maní. Kdepak, nic takového. Nejenže rusovlásku objevil a byla k maní až dost, ale měla nesnesitelný smích. Jinými slovy počítací stroj mu mohl objevit, oč žádal, a přitom by mu nenašel, co si skutečně přál, takže začínáme věru pochybovat, jestli by se takový pokus vůbec mohl vydařit.
  Muži jen málokdy vědí, co je přitahuje. Tak třeba jeden mladík se zamiluje do A (ta ho odmítne), málem přiměje k rozvodu B (která je už vdaná za jiného), prožije vášnivou lásku s C a nakonec se ožení s D. Když se nad tím někdy zamýšlí, napadne ho možná, že ty dívky neměly vůbec nic společného — alespoň navenek — a že je snad pro něj nejdůležitější duchovno. Snad teprve nějaký kamarád ho upozorní, že si ty dívky skutečně podobné nebyly, ale jedno společné měly — ohrnutý nos. A tu si teprve uvědomuje, dávno potom, kdy se to všechno odehrávalo, že by nikdy nemohl milovat děvče, které by mělo jinak zahnutý nos. Tato podstatná skutečnost by samozřejmě zůstala počítači utajena, protože tehdy si ji neuvědomoval ani mladík sám, a stejně tak dodnes neví, proč ho přitahuje právě ten detail. A navíc není našemu mladému muži vůbec nic platné, že jeho přítel později postřehne, čím se A, B, C a D podobaly, dokud se na scéně poprvé neobjevila A.
  Seznamování pomocí počítače je sice teoreticky obdivuhodné, ale na život, jak jej dnes žijeme, se dost dobře použít nedá, a i myšlenka, že dva lidé jsou souzeni jen a jen sobě a žádný z nich by si byl ani nikoho jiného nemohl vzít, je ovšem pouhou iluzí. Myslíte si možná, že nikomu nemůže uškodit, když setrvá v důvěře, že manželství je dílem nebeským. Ve skutečnosti je to však představa nesmírně nebezpečná. Dívka, která vstupuje do manželství s přesvědčením, že Michal je jediný muž ve vesmíru, za kterého se mohla provdat (a ne nejlepší z těch tří, kteří ji požádali o ruku), může být dříve či později jata podezřením, že k jejímu sňatku došlo jakýmsi nebeským omylem. Při všech těch miliónech karet se přece mohla stát chyba.
  Co jestli se dvě karty slepily? Co jestli si původně měla vzít Michaela H. Sorensena (23 let starého) a jakýmsi přehmatem se zcela nevhodně provdala za Michaela M. Sorensena — jedenatřicetiletého? Něco takového se přece může stát i při nejlepší organizaci. A žena se potom ptá: „Je tohle vůbec pravé manželství? Vyjde nám?“ Žádné manželství však nevyjde samo sebou. Měla by se spíše ptát: „Co mám dělat, aby nám to klapalo?“ Manželství vyjít musí, a teď jde jen o to, JAK?
  Manželství je společné konto, které může zůstat aktivní, jen když do něho přispívají oba partneři. Aby přetrvalo, závisí na nesmírně těžkém úsilí, bez něhož se žádné manželství neobejde, na snaze obou a na schopnosti vzájemné domluvy. Nejobtížnější je ta strašná spousta času, co spolu dva lidé tráví, a hlavně času, který spolu tráví odloučeni od ostatních. Situace je nesporně snadnější, když mají oba širší zájmy a vztahy, dost známých a přátel. Důležité je i to, jak se vyvíjejí. Rozhodně jde méně na nervy člověk, který má čím dál tím více zájmů, a to zájmů různorodých.
  Úspěšní jsou ti, kdo dokáží přispět do společného konta ze své zásoby nesobeckosti, představivosti, trpělivosti a dobré nálady. A nejúspěšnější ze všech šťastlivci, kteří dokáží obohatit původní milostné vzplanutí o novou dimenzi, obklopit střízlivou skutečnost zlatým světlem dobrodružství, literatury a divadla. Často se však zanedbává umění nanejvýš důležité, umění navzájem se dorozumět. Vyjadřujeme se slovem (mluveným či tištěným), gesty anebo někdy i mlčením. Někdy můžeme jednat z pohnutek víc než obdivuhodných (což si dobře uvědomujeme), a přitom dokážeme vyvolat kritickou situaci už tím, že neřekneme, co si myslíme, anebo ještě hůř, že řekneme pravý opak toho, co jsme říct chtěli. Celý problém dorozumění si proto zaslouží více pozornosti, než se mu obvykle dostává.
  Hned zpočátku si musíme uvědomit, že se vyjadřujeme dvojím způsobem — jak nám to bylo dáno do vínku a jak jsme se to snad i naučili. Od dětství nás cosi pudí, abychom vyjadřovali svoje pocity. Pláče-li nemluvně, nemusí to ještě mít žádný zvláštní důvod, ten pláč může jen obecně vyjadřovat hněv. Když dítě vypráví, co se stalo ve školce, a vychrlí to na nás v záplavě nesrozumitelných slov, nechce nám vlastně nic sdělit, chce jen ulevit všemu tomu, co nosí v hlavě. Když muž upustí kladivo a zakleje přitom, nemá kletba žádný jiný význam, než že vyjadřuje zlost. Nekonečné hovory, které vedou ženy po telefonu, mají jediný smysl — zmírnit osamění.
  Lidský rozum je často k prasknutí nabit zklamáním, klepy, závistí nebo radostí. Tomu všemu se musí dát průchod a leckdo bude raději mluvit na psa než celé hodiny mlčet. Prvním primitivním cílem rozhovoru je tedy vyjádřit nějaký cit, který si už nedokážeme nechat sami pro sebe. Na světě je tedy plno lidí, kteří nemají k řeči žádný důvod, ke zdůraznění svých slov si pomáhají posunky a uleví se jim, když vypovědí své. Tyto výlevy citů pod emocionálním tlakem nemají nic vysvětlovat, o ničem poučovat, radit ani těšit. Ve chvíli, kdy to vše člověk říká, myslí čistě jen na sebe. Nesděluje nic jiného, než že si pod vším tím tlakem připadá slabý. Lze pochybovat, že dokáže ovládat ostatní, protože nesporně neovládá ani sám sebe.
  Od věku asi pěti let se někteří z nás učí jinému druhu dorozumívání. Začínáme mluvit, abychom něco sdělili. Máme na mysli určitý cíl. Když si tento cíl ujasníme, musíme povolat na pomoc svoji představivost. Vžíváme se do myšlení osoby, kterou oslovujeme, a musíme se rozhodnout, jakými slovy bychom asi nejspíše dosáhli toho, o co nám jde. Čemu asi ten člověk uvěří, anebo co už sám ví? Jak je informován, zaujat či ovlivněn? Začneme příjemcem svého sdělení a pak se vrátíme k cíli, kterého chceme dosáhnout. Ve formě, podrobnostech, důrazu a tónu našeho sdělení se obráží náš cíl, a ne nálada, kterou právě máme. Všechno, co říkáme, je uvážené, odměřené a klidné. Opravdu? Ve skutečnosti končíme jakousi směsicí, většina toho, co říkáme, má svůj záměr, ale mnohé zůstává ještě spontánní. A navíc se mohou značně lišit názory, která složka by měla převládnout. Staří kvakerové se prý pokaždé, když chtěli vyslovit větu, ptali sami sebe: „Je to pravda? Je to laskavé? Je to nezbytné?“ Když byli jen trochu na pochybách, neřekli raději nic. Do určité míry to děláme všichni, ale někteří se proti konvencím bouří a tvrdí, že lepší je dětinská spontánnost nežli taková přetvářka. Proč neřekneme upřímně všechno, co si myslíme a jak to cítíme? Proč nemůžeme poctivě říct, co nás zrovna v té chvíli napadne?
  Odpověď na tuto otázku zní, že na to nejsme dost dobří. Kdyby všechny naše myšlenky byly přející, laskavé, inteligentní a čisté, nemohl by mít nikdo nic proti tomu, abychom je rovnou vyslovovali. Jsou jistě lidé svatých povah a dětsky nevinní, kteří se s námi mohou bez obav podělit o své myšlenky. Takovému popisu však odpovídá jen málokdo z nás. Kdybychom tedy bez zábran vyslovovali vše, co nás napadne, byly by naše poznámky sobecké, nepříjemné, neuctivé, neslušné nebo drsné. Naučili jsme se proto první hnutí mysli potlačovat a nahrazovat je reakcemi, o kterých víme, že jsou přijatelné. Místo abychom říkali, co si myslíme, říkáme, o čem se domníváme, že to poslouží našemu účelu. Přizpůsobujeme své chování podle toho, mluvíme-li se svým nadřízeným či podřízeným, s lidmi, jimž máme dávat pokyny, anebo které máme poslouchat. V běžném rozhovoru se snažíme pobavit nebo udělat dojem, strhnout na sebe pozornost nebo rozesmát. Pořád ještě se najdou lidé, kteří vyhrknou, co je zrovna napadne, a je jim úplně jedno, jak to zapůsobí, ale ti mají většinou pověst dost otravných společníků. Trend v civilizované společnosti směřuje k hovoru záměrnému a vzdaluje se všemu spontánnímu. Jedinou výjimku tvoří lidé, kteří si osvojili umění zdánlivě naprosto přirozeného jednání. Nejsou právě afektovaní, ale spontánně už také jednat nedovedou, spíš se naučili zdvořilosti natolik, až k nim už téměř neodlučně patří. Hrdina románu Šťastný pokrytec od Maxe Beerbohma nosí masku světce, až se nakonec světcem skutečně stane. Jen málokteří z nás mohou tvrdit, že něco takového dokázali, ale všichni jsme vlastně o trochu svatější už tím, že se stavíme lepší, než jsme. Neboť přetvářka nakonec přechází alespoň do jisté míry ve skutečnost.
  Naše hra na předstírání vyžaduje ovšem jisté vypětí, a někdy podléháme dojmu, že manželství nám přinese pocit uvolnění. Náš partner nám bude tak blízký, že se alespoň v soukromí vrátíme do dětství a dáme průchod všemu, co námi hárá. Alespoň před jedním člověkem na světě nebudeme muset nic předstírat. V některých ohledech tomu možná tak je, ale většinou to naprosto neplatí. Společný život závisí především na zdvořilosti. Máme-li někoho rádi, měli bychom k němu být tím zdvořilejší, rozhodně se k němu nesmíme chovat hůř než k ostatním. Nejdůležitější je však laskavost, ta stojí ještě před zdvořilostí. Platí to o to víc, máme-li děti, neboť jejich představa o zdvořilosti bude pramenit hlavně z příkladu, který jim poskytneme. V jejich zdvořilosti k ostatním se bude obrážet jednání, jaké vidí doma. Není většího omylu, než se domnívat, že manželství nás zbavuje povinnosti jednat zdvořile. Spíše naopak, vyžaduje od nás mnohem víc zdvořilosti za okolností, kdy všecko nás vede k tomu, abychom jí projevovali méně. V Albeeho hře Kdopak by se Kafky bál? se nám dostává úděsného obrazu manželství, které je evidentně v troskách. Nakonec se dovídáme, že toto manželství přetrvá, ale jen za cenu bolesti a trýzně obou hlavních postav i jejich přátel a sousedů. To ovšem není tak docela neobvyklé. Zcela neobvyklá (jak alespoň doufáme) je ta nízká úroveň chování. Někdy jsme skutečně nuceni přiznat, že není ani tak důležité, co si lidé myslí, jako co říkají.
  Skryt za všemi těmi zdvořilostmi je mnohem závažnější problém — kdo má vést a kdo následovat. Pro tuto otázku jsou podstatné tři charakteristiky lidstva sahající daleko do minulosti, až tak daleko, odkud se dají lidé, které už za lidi uznáváme, sledovat. Člověk je především masožravec a svou potravu si vždycky chytal do pasti, do sítí, sledoval ji anebo střílel. Za druhé je člověk tvor společenský, zvyklý žít v rodinném či kmenovém společenství. A za třetí, lidská mláďata (která se obvykle rodí po jednom a ne v celém vrhu) jsou na rozdíl od mláďat jiných živočichů neobvykle dlouho bezmocná, velmi pomalu dospívají a potřebují ochranu a péči až asi do dvaceti let. U masožravých tvorů s pomalu dospívajícími mláďaty musí být úkoly rozděleny mezi muže a ženu. Jestliže se mláďata mají krmit a chovat, ochraňovat a učit, je nutné, aby aktivnější práce zůstaly na mužích. A proto si muži vždycky připadali vůči ženám nadřazení, alespoň coby lovci. Zároveň si však odedávna uvědomovali, že má-li rodina přežít, musí být ženy a děti chráněny proti nebezpečí. Když muži zahynou na lovu nebo se utopí pří rybaření, mohou se ještě ostatní, kteří zůstanou naživu, rozmnožovat dál. Jinak je tomu u žen, na jejichž počtu závisí přirozené udržování rodu. A tak jsou muži zároveň nadřízení a postradatelní a ženy zároveň podřízené a cennější. Základní rozdíl mezi funkcí žen a mužů je ještě zdůrazněn stále se prodlužující diferenciací mezi dospělým a nedospělým jedincem. Mláďata lidského druhu je nutno tak dlouho ochraňovat a učit, až se jim poslušnost, na níž závisí jejich bezpečí, stává zvykem, který do jisté míry přetrvává i v dospělosti. V rozšířené rodině či kmeni vládnou obvykle starší muži a v době, kdy se takový vztah začíná uznávat, je jejich autorita navíc zdůrazněna oním zvláštním vztahem otce a dítěte.

  Pokud jde tedy o přírodu a tradici, je autorita muže nesporná. Manželství je však partnerství, do něhož vstoupili oba lidé se společným cílem, a zatímco v jistém smyslu nelze o prvenství muže pochybovat, je rovněž jasné, že žena vkládá do manželství mnohem víc. Musela se vzdát případné kariéry a volnosti (což muž udělat nemusel). Musí čelit nesnázím, starostem a rizikům mateřství (jimž muž vystaven není). Předpokládáme-li, že finanční úspěch manželství obvykle závisí na úsilí muže, dopadne jeho případný neúspěch na ni jako na manželku a matku ještě tvrději.
  V manželství existuje proto onen ústřední protiklad, že muž, obvykle partner aktivnější, je současně ženě nadřízen i podřízen. Jestliže muž má odpovídat za rodinný rozpočet, musí mít nad partnerstvím jistou kontrolu. Jestliže má vykonávat produktivní práci, musí i rozhodovat. Jestliže však má žena manžela jako aktivnějšího partnera poslouchat, zodpovídá se manžel ženě, neboť ona je větší podílnicí, a tím se jí do jisté míry stává podřízeným. Muži občas pozapomenou, že drží v rukou rodinné otěže, a v některých zemích si to připomínají tím, že se vždy chovají ke svým ženám jako k nadřízeným. Patří už k zásadám západní civilizace, aby se takto chovali. Proto vstávají muži, když do místnosti vejde žena, a přidržují jí dveře, když odchází. Žena vstupuje do místnosti jako první a je také nejdříve obsloužena u stolu. Muž se s ní radí, kam by se měli posadit a kdy by si přála odejít. V takovém chování se ještě dochovala středověká rytířskost, která činí z každé dívky princeznu a z každého muže jejího sluhu. V minulosti však byla tato konvence podložena zákonem, podle něhož byl každý muž vlastníkem a každá žena vlastněnou osobou. Z toho všeho můžeme právem vyvozovat, že tradiční vztahy byly nesmírně složité — poslušnost, jíž byla žena zavázána muži, byla přesně vyvážena úctou, jíž byl muž povinován ženě. Tím to však zdaleka ještě nekončilo. Tradice si žádala jemnost, takže mužova dvorná úcta byla ženou přijímána s něžným váháním. Od dívky, jež měla právo na ohledy a poklony, se přece ani nečekalo, že začne prosazovat vlastní názory anebo že bude tvrdohlavá. A když se o něčem rozhodovalo, žádalo se po ní, aby přijala jen část té moci, která jí byla tak obřadně nabízena.
  Ve společnosti, kde vztahy nabyly tak složitých a zjemnělých forem, se náhle ženy začaly bouřit ve jménu rovnosti. Počátkem dvacátého století oblékly místo sukní kalhoty. Teoreticky měla ta móda dokazovat nové demokratické vztahy mezi mužem a ženou. V pozdější praxi však byla hlavně výrazem poválečného nedostatku mužů. Ženy vstupovaly do zaměstnání a někdy i do armády jako muži a často zastávaly práce, kde by jim sukně byly nepohodlné i nebezpečné. Kalhoty, které bývaly symbolem, vzdoru, se brzy staly vnějším znakem nového služebnictví, kdy domov nahradila továrna.
  S kalhotami měla přijít i nová volnost přátelství mezi mužem a ženou. V statečném novém světě se měli setkat jako sobě rovní. Kdyby to tak i bylo dopadlo, byly by jemné tradiční vztahy úplně nahrazeny aritmetickou strohostí našeho věku. V anglosaských zemích však došlo k jistému kompromisu. Ženy mohou nosit kalhoty, ale nemusí. Dostalo se jim hlasovacího práva, mají přístup k zákonodárství a většině povolání, ale současně jsou povzbuzovány, aby si ponechaly výsady patřící k jejich dřívější podřízenosti. Dovolilo se jim, aby byly rovnocenné mužům v oblastech, kde dříve dávaly vždycky na jejich radu, a přitom nadřazené tam, kde jejich nadřazenost byla vždy uznávána. A tím se v nejjemnějším ze všech vztahů úplně narušila rovnováha.
  G. K. Chesterton jednou řekl, že máme-li se k dívce chovat jako ke kamarádovi, může se jí klidně stát, že ji jako kamaráda třeba nakopneme. Zrovna tak se jí můžeme vysmívat, klít před ní a obhrouble žertovat. Takové jednání však natolik odporuje všem našim zvyklostem, že se jen zřídkakdy zachováme podle podobné logiky. S děvčetem v armádě by se teoreticky mělo jednat stejně jako s vojínem, říkat jí příjmením a drsně jí přikazovat, že má udělat to či ono. Stačí však na minutu se zamyslet nebo pět minut podobnou situaci sledovat, a každý důstojník se přesvědčí, že takové jednání by bylo holým šílenstvím. Teoreticky by klidně mohl říct: „Desátníku Bakerová, tyhle dopisy ať máte v poledne připravené k podpisu!“, ale ve skutečnosti to dopadá docela jinak. „Nemáte náhodou minutku čas, Valérie? Podívejte, s těmihle lejstry musíme být co nejdříve hotoví. Jestli nechcete, abych skončil před vojenským soudem, buďte tak moc hodná a do dvanácti mi je dopište. Jste přece andílek a zachráníte nás všechny před popravou.“ Taková prosba určitě přinese výsledky, tam kde by strohý rozkaz nezmohl nic. To vše je naprosto jasné, ale zároveň to přesně dokazuje, že rovnostářské teorie se v praxi uskutečnit nedají. Převratná doba už možná vymýtila džentlmeny, ale ženy pořád ještě chtějí, aby se s nimi jednalo jako s dámami. Situace se tedy mění ve prospěch ženy, ale ta není vždycky natolik dámou, aby toho nezneužívala. A tak nastává třeba ve Spojených státech doba šikanovaných manželů a v důsledku toho i opuštěných žen.
  Pravý stav věci se ještě jasněji ozřejmí, když se osvícení lidé nové epochy rozhodnou poctít návštěvou některou tradičnější společnost, kde si lidé ještě cení starých hodnot. Prvním impulsem vzdělané ženy je projevit utiskované družce soucit. „To je ale příšerné!“ zvolá. „Skutečně vám váš manžel poroučí? Připomíná mi to pohádku o Modrovousovi! Jakživ jsem neslyšela něco tak neuvěřitelného!“ Postupně si však vzdělaná žena začíná uvědomovat, že její vlastní příklad budí spíš soucit než závist. Objasní jí to první místní paní, s kterou se seznámí a která jí projeví své opovržení asi takto: „Váš manžel dovede říkat jen ,Ano, miláčku!‘ a ,Ne, miláčku?‘ My si tady v Esperantu potrpíme spíš na mužské, co za nás všechno rozhodnou a jejich slovo platí.“ — „Ale to žijete jako ve středověku! My s manželem rozhodujeme o všem společně a vůbec se nemusíme hádat. Je to moc milý člověk, nechce se se mnou přít, jen protože by měl chuť do debaty, a když se ho zeptáte, ochotně vám přizná, že já vím většinou nejlíp, co a jak. Náš vztah je skutečným partnerstvím, a ne vzájemnou tyranií!“ Celá ta tiráda je však přijata s pobavením. Esperantské ženy nepokládají manžela, který říká jen „Ano, miláčku!“, za pořádného mužského. Především ho podezírají, že je impotentní. I když jim to manželka vymlouvá, jsou pořád ještě přesvědčeny, že valný chlap asi nebude. Stručně řečeno, jim se zamlouvá mužský, který se jako mužský chová. Americký ideál odmítnou rázně a rychle a raději se brzy začnou bavit o něčem jiném.
  V normálním civilizovaném vztahu rozhoduje žena asi ve třech věcech ze čtyř, přičemž dvě rozhodnutí bývají zcela podružného rázu. Nechybuje většinou tím, že by snad vyžadovala, aby šlo všechno po jejím, ale že se nepokrytě chápe toho, čeho by se jí stejně dostalo. V dřívějších dobách si dáma uměla zařídit, aby manželovo konečné napoleonské rozhodnutí vycházelo z její rady. Půvabně se poddávala svému pánu a veliteli, tleskala jeho moudrosti, uznávala, že on ví všechno zdaleka nejlépe, navenek opanovaná, ale v duchu si dobře vědoma, že všechno jde stejně podle ní.
  Takový manévr měl dvojí výhodu. Jednak poskytovala žena svému muži pocit nadvlády, a přitom mu zvlášť neustupovala v jeho pošetilých nápadech. A za druhé na ni nepadla odpovědnost, když se ukázalo, že rozhodnutí bylo katastrofální. Vždyť to všechno rozhodl on — za daných okolností zřejmě zcela správně a jistě i moudře — a ona se mu ve své nevinnosti bez zvláštního přemýšlení přizpůsobila. Až si dnešní ženy dostatečně prostudují umění manželského života, jak je ovládaly jejich babičky, pochopí, že mohou získat daleko větší vliv, když budou umět půvabně váhat, než když začnou bojovně prosazovat svou vůli.

ZÁKON
PANÍ
PARKINSONOVÉ

  Tato stať je určena zejména vdaným ženám, oplývajícím dětmi školního věku, ženám, pro něž se život tak často stává peklem. To ovšem neznamená, že manžel by ji měl prostě přejít, protože i on by rozhodně měl vědět, s jakými problémy se jeho žena potýká. Nejhorší je ten pravidelně se dostavující kritický den, chvíle čirého zoufalství, hodina, kdy máte pocit, že svět kolem vás se řítí do propasti. Ze všech stran vám hrozí černočerná zkáza, a vy (hospodyňka) ani nevíte, jestli se rozkřičet, modlit anebo vstrčit hlavu do plynové trouby.
  Abychom blíže prozkoumali tuto situaci, podívejme se na ni nejprve zvnějšku. Předpokládejme, alespoň pro tentokrát, že v bryndě je někdo docela jiný, nějaká vaše známá nebo sousedka, kterou znáte jako slušnou neškodnou paní a která bydlí ve vaší ulici, kousek pod vámi v protější řadě domků. Předpokládejme dále, že se jmenuje řekněme paní Yardleyová a je ženou vyššího bankovního úředníka. Pohlédnete-li zcela náhodou z okna obývacího pokoje, zjistíte, že cosi skutečně neklape.
  Opravdu, u Yardleyů se děje něco podivného a akvarijní charakter našeho dnešního předměstí vám umožňuje, abyste to zcela nerušené sledovala. S širokými okny a prostranstvím kolem, s tenkými zdmi a volnými trávníky skrývají naše dnešní domy věru jen málo tajemství. Když u Robinsonů v čtyřiatřicítce pořádají večírek, nezůstane to utajeno nikomu, kdo nebyl pozván. Sotva se u Jamesonů v jedenatřicítce pohádají, ví rázem kdekdo na sto metrů kolem, v čem je jablko sváru. V našem případě nejde o rodinné hádky a nikdo ani nic podobného neočekává, neboť Yardleyovi jsou k sobě vždycky velmi milí. Gwen je však nepochybně nějak rozčilená. Křičí a s ní, i když v poněkud vyšší tónině, její jediné dítě, čtyřletý Tomášek. Před vchodem do domu stojí jakýsi muž a vy v něm poznáte veřejného pracovníka, který navštívil včera i vás. Roznáší jakési dotazníky, jimiž má zjistit názory na atomovou válku. „S-směl by-bych si s vámi pohovořit,“ začíná, „jako představitel opozice v této čtvrti...“ Gwen prudce otevřela dveře a naslouchá jistě už mnohokrát opakované úvodní větě jeho výkladu. I na tu dálku cítíte, že stěží potlačuje zuřivost. Nikdy se nepletete do cizích záležitostí (bůhví, že máte sama práce až nad hlavu), ale jakési napětí v tomto výjevu vás přímo přilepí k oknu. Mužíček zřejmě vysvětluje Gwen, že bez jejího zásahu bude svět odsouzen k zániku. Gwenino nepřátelství už sálá celou ulicí. A tu dochází k výbuchu téměř nukleární prudkosti. Zaslechneme sice jen slova: „VEN!“, ale jasně si dovedeme představit, jak se Gwen na ubožáka rozječela a co na něj vychrlila za nadávky. Slušné vyjadřování vzalo neodvolatelně za své. Zděšený mužíček prchá po cestičce k brance. Jak utíká k autu, zakopne, upadne na chodníku a rozhází všechnu „literaturu“. Vzápětí však už mizí i se svým vozem a Gwen za ním ještě hrozí pěstí. Práskne za sebou hlavními dveřmi se skleněnou výplní a vy zřetelně zaslechnete, jak se sype sklo. Tišeji už k vám dolehne bouchnutí vnitřních dveří, Tomáškovo úpěnlivé bědování a třeskot rozbitého porcelánu. Gwen si chudinka zřejmě prodělává den, kdy se jí prostě nic nedaří.
  Prožíváte i vy tak zkázonosné dny? Opravdu? Čím vlastně začínají a jak probíhají? Můžete se jim vyhnout? Došla jste zřejmě k názoru, že jsou projevem špatného chodu světa a že se proti nim nedá nic dělat. V tom se však mýlíte. Je zvykem udělat před každým léčením diagnózu a pak si nejprve zrekonstruovat kritické chvíle. Vídáme přece často v televizi, jak to dělají detektivové.
  „Přestavte opět nábytek, kam patří, otevřte okno a zhasněte. A posaďte se zde do tohoto křesla, Watsone. Vejdu nyní dveřmi, jimiž musel vstoupit vrah... Co vidím? Nic! A proč nic nevidím? Protože pokoj tone v naprosté tmě!“
„Ale to je úžasné, Holmesi!“
  Stejnou metodu můžeme použít i pro naše zdaleka ne tak melodramatické záležitosti. Představme si nejdříve situaci, která by snadno mohla potkat i vás. Všichni už odešli, manžel do kanceláře a děti do školy, a řekněme, že je zima, mlhavo a prší. Poštou vám dojde dopis z obchodního domu na hlavní třídě, odkud vám s politováním oznamují, že starožitnou toaletku, kterou jste chtěla koupit, již bohužel velmi levně prodali. Z telefonu se dovídáte, že se vám zhatily plány na dovolenou, protože hotel byl zničen lavinou. Cestovní kancelář lituje, ale je už příliš pozdě a jinde vás ubytovat nemůže. Pošta doručí i Martinovo vysvědčení, a když roztrhnete obálku, padnou vám do očí slova „nepořádný“ a „líný“. Opékač na topinky se porouchá a kuchyní se valí černý čoud. Voda se začne vařit a kávovar přeteče na elektrický sporák. Rozbijete překrásný cenný kus porcelánu, misku z královského worcesterského souboru, na které jste podávala sušenky. Všechno, prostě všechno je proti vám. Veškeré důkazy svědčí o jakémsi spiknutí, které by se vědeckým termínem dalo nazvat záludnost neživých předmětů. Abyste si trochu ulevila, odvoláte návštěvu u kadeřníka, postěžujete si telefonicky na sousedovic psa a skopáte ze schodů posla Ježíšova. Závěrem způsobíte menší dopravní nehodu a dostanete pokutu.
  Proč se nám stávají tak strašné věci? Proč nás věčně pronásleduje řetěz nepříjemností, škod a trápení? V krajním rozrušení se marně ptáme mlčícího nebe, neboť sami si nedovedeme na tyto otázky odpovědět. Ale teď, když čtete tyto řádky, jste už klidná a vyrovnaná a dokážete si uvědomit, že váš řetěz událostí vůbec žádným řetězem není.
  Tragédie, které vás stíhaly jedna za druhou, spolu naprosto nesouvisí a každopádně se rozpadají do dvou zcela oddělených skupin. S toaletkou se už nedá počítat, prázdninové plány jsou zkažené a školní vysvědčení došlo — všechny tyto události jsou vnější a nemůžete je nikterak ovlivnit. Opékač topinek, kávovar a miska jsou pohromami vnitřními a zavinila jste si je sama. Zamyslete se znovu nad zdánlivým řetězem. Přišla jste o výhodnou koupi, což je opravdu smůla a nemůžete už proti tomu nic dělat, leda si uvědomit, že vám alespoň zbude víc peněz na zaplacení nové dovolené. Že vám odřekli hotel, je mrzuté, ale opravdu je to takové neštěstí? Co kdyby ta lavina spadla, až byste se do hotelu nastěhovali, anebo když byste dokonce byli v koupelně? Vlastně jste šťastně vyvázli z pořádného maléru. A teď se podívejte ještě jednou na to vysvědčení. Co se tam vlastně říká? „I když je Martin občas poněkud nepořádný, nikdy není nezvedený a líný a prokazuje v učení jisté znaky zlepšení.“ Nakonec to není tak zlé a proti loňsku to rozhodně znamená pokrok.
  Ostatní pohromy jste si způsobila sama, to si musíte přiznat. Opékač se porouchal a káva přetekla, protože jste myslela na toaletku a ne na to, co jste v té chvíli zrovna dělala. Rozbitá porcelánová miska vypovídá však o něčem mnohem složitějším. Zeny často vyjadřují svůj hněv mlácením nádobí a boucháním dveřmi. Když se nádobím pořádně praští o zem, většinou se rozbije. Když se roztříští na kusy a nacpe do popelnice, slouží i jako protest proti nespravedlnosti tohoto světa. Na nějakém tom lichém talíři anebo hrnku zvlášť nesejde, ale když rozbijete kousek wedgwoodského nebo míšeňského porcelánu, je to už vážnější. Svědčí to o tom, že se chováte dětinsky, že jste si toho vědoma a že se jako dítě stíháte dětinskými formami trestu. Tím však váš hněv zdaleka nekončí. A proč by také měl? Trestáte sama sebe i ostatní, dokud se nevzpamatujete. A teprve pak, za několik hodin anebo dní, když se znovu zamyslíte nad celým výjevem, zjistíte, že nešlo zdaleka o nic vážného. Dokud se neuklidníte, budete sloužit za příklad druhého zákona termodynamiky, zákona, který praví, že tepelná energie přechází vždy z tělesa s větší teplotou do tělesa s teplotou menší — v tomto případě z vás na posla Ježíšova, sraženého rázným úderem vaší litinové pánve. Může se ovšem stát, že nablízku není žádné jiné těleso, které by energii přijalo, takže nemůže k přenesení dojít. V takovém případě se‘ vaše tepelná energie rozptýlí mezi kadeřníka, sousedovic psa a kazatele, který může vlastně mluvit o štěstí, protože také mohl být na místě mrtev.
  Žár, který se ve vás nastřádal a je přenosný, znamená ovšem značné nebezpečí a může vést k důsledkům stupňovaným od pomluvy až k útoku a od rozvodu až k vraždě. Toto nebezpečí musíme snížit, a je proto třeba zjistit:
Jak dochází k nastřádání žáru a je-li vůbec nutné, aby se nastřádal, a nelze-li jeho nastřádání zamezit, jak jej neškodně rozptýlit, než dojde k nějaké skutečné škodě?
  Klíč k otázce číslo jedna najdeme v prvním zákonu termodynamiky, v zákonu, že teplo se hromadí v poměru k práci vykonané pod tlakem, přičemž dané množství práce vyvolává úměrné množství tepla. Tento zákon platí stejně pro emocionální, jako pro tělesnou teplotu. Práce v domácnosti probíhá často pod tlakem, neboť je proměnlivá. Dostupuje například vrcholu, když je třeba vypravit děti do školy, a dalšího vrcholu, když mají večer přijít hosté. Žár se často udržuje, i když jeho původní příčina zanikla, a stupňuje se k dalším a dalším vrcholům, dokud nedojde k výbuchu — asi tak jako pracuje jaderný urychlovač.
Proč se však musí žár hromadit? Proč se nerozptýlí mezi jednotlivými domácími krizemi? Po letech pokusů a po vynaložení miliónových nákladů (jen na porcelánu 247 liber 3 šilinky a 9 penny) jsme konečně tento zdánlivě neřešitelný problém vyřešili. A tady je v osmi slovech odpověď: Protože nemáte nikoho, na koho svůj žár přenést.

Všechno to začalo písničkou Čaj pro dva, která přinesla tyto výmluvné verše:
Čaj pro dva a dva u čaje, ty se mnou jen a s tebou já a vidíš, jak nám blaze je?
  Čteme-li mezi řádky, dojdeme k poznání, že ti dva mají být spolu docela sami, což se vám může zdát i normální. Je to však představa vlastní výhradně dvacátému století a čistě jen Západu. V každém předcházejícím století a téměř všude jinde na světě by vaše domácnost vypadala úplně jinak. K staromódní či orientální rodině patřili i příbuzní, děti, služebnictvo a přátelé. Tak třeba v muslimské domácnosti by kromě vás žily ještě tři ženy a každá by se dala snadno nahradit. V císařském Římě byste byla obklopena poddanými, propuštěnci a parazity, eunuchy a konkubínami, tělesnými strážemi, astrology, otrokyněmi a otroky. I v Indii poměrně nedávných let měl sedmý mahárádža Ha jdárabádu jen ve svém hlavním paláci k ruce 1000 sluhů a ve svých dalších sídlech na 3000 tělesných stráží a 4000 dalších zaměstnanců. Stručně řečeno, pořád byl někdo kolem. Kdyby vás jednoho dne postihla série katastrof, měla byste je na koho svést, našla byste někoho, kdo by vás politoval, a někoho zas, kdo by se vám možná vysmál. Váš žár by se tak přenesl do chladnějších mozků, na první pohromy byste za chvilku ani nevzpomněla a k dalším by nedošlo. Oproti tomu se vám dostalo jen čaje pro dva a dvou k čaji. Když váš manžel odejde do kanceláře, zůstanete doma sama a jedinou vaší nadějí je telefon. Tento nástroj je v elektrickém slova smyslu vaší „zemí“, uzemněním, které vyvede část vašich pocitů z domu. Tím lze vysvětlit vaši zuřivost, když zjistíte, že to či ono číslo je obsazeno anebo nikdo telefon nebere. Krátce řečeno, samota má své nevýhody. Řečnická otázka „A vidíš, jak nám blaze je?“ může vést snadno i k odpovědi: „Vlastně ani nevidím.“
  Výzkumy z poslední doby dokázaly, že den domácích katastrof je způsoben žárem, který nemá dostatečného úniku. Ba ještě více, umíme nyní tento jev vyjádřit přesným vědeckým jazykem. Takzvaný zákon paní Parkinsonové, platný pro vdanou ženu západního světa, zní:
Žár vyvolaný domácím tlakem se šíří, dokud nenaplní dostupnou mysl, a z ní pak přechází výhradně do mysli chladnější.
  Tento objev, i když sebevýznamnější, by nemohl dosáhnout maximálního účinku, kdyby nebyl vyjádřen i v matematických termínech. Proto byl jeho první pokusný vzorec postoupen největší světové kapacitě na domácí termodynamiku, profesoru Darcymu C. Coyleovi z Rensselaerova polytechnického ústavu v Connecticutu, ale nějak se stalo, že jedna kopie jeho zkusmé odpovědi se dostala do jakési pošty adresované radě tohoto ústavu a tam spustili běžnou mašinérii a poslali po pěti kopiích deseti federálním úřadům ve Washingtonu. Ke svému překvapení (neboť si vůbec o nic nežádal) obdržel brzy nato profesor Coyle nadační příspěvek 166 000 dolarů, z toho 151 116 na režii a administrativu. Po tomto povzbuzení podnikl řadu terénních průzkumů, aby získal dost empirických údajů, a vykonal několik bleskových návštěv v connecticutských nemocnicích. Všechny své výsledky vložil do počítače IBM/360, který posléze vyprodukoval tuto rovnici:

Je samozřejmé, že v, rap platí pro váhu, rychlost a počet krizí úplně jiné osoby, s nimiž se žena v domácností setkala na své oběžné dráze.
  Ve svém výkladu k těmto výpočtům vyjadřuje profesor Darcy názor, že každý rozdíl větší než plus či minus 5 je nebezpečný. Dodává však, že k určení bezpečného pásma by bylo třeba ještě celé řady zkoušek nesmírně ničivého charakteru. Naznačuje, že možná existuje ještě mnohem nebezpečnější bod, kdy sice Tř= 0, ale V a v jsou stejně velké a R a r stejně rychlé. Mohl by to být i bod oboustranné zkázy a dospěli bychom jím zřejmě k vzorci jaderného výbuchu. Bez dalších zkoušek (a. pravděpodobně i ztrát na životech) nelze však tento fakt s jistotou ověřit. Jelikož výzkum této oblasti je tolik potřebný, bylo by jistě chybou získané výsledky utajovat. A proto dnes předkládáme světu v celé jeho velkolepé prostotě matematické vyjádření zákona paní Parkinsonové.
  První výsledek, ač neobyčejně efektní, byl shledán příliš složitým, a proto byly tytéž údaje svěřeny ještě nákladnějšímu počítači. Nový výsledek, znamenající nesporně krok kupředu, zní takto:

Vyjádříme-li to v číslech, platících pro určitý případ, a předpokládáme-li, že hospodyňka váží 67 kilogramů a v nekritických chvílích se pohybuje rychlostí 3,5 kilometru za hodinu, bude za ideálních podmínek její emocionální teplota vypadat takto:

Jestliže hospodyňka váží přesně 67,5 kilogramu a pohybuje se bez jakýchkoli krizí rychlostí 3,5 kilometru za hodinu, dostaneme:

což je jen trochu nad normál. Jestliže se však hospodyňka při stejné váze pohybuje rychlostí 8,25 kilometru za hodinu, vypadá po čtyřech krizích její emocionální teplota takto:

což je o něco více než bod varu. Temperamentně založení muži by se měli vyhýbat ženám, které váží méně než 62 kilogramů a pohybují se menší rychlostí než 0,5 kilometru za hodinu, neboť
 neboli bod mrazu, a to může být nesmírně nebezpečné bez ohledu na   Td  rozdíl v emocionální teplotě.
  V tomto stadiu byl fond poskytnutý na výzkum vyčerpán. Pravda, kdyby se otázce věnovalo ještě dost úsilí a finančních prostředků, dospělo by se možná k mnohem dokonalejší rovnici, ale pro praktické účely tyto výsledky docela postačují. Dokud nebude překonána výsledkem mnohem velkolepějším, zaslouží si dnešní rovnice, aby byla vepsána zlatým písmem do žuly.
  Víme nyní, jakým procesem dochází k nahromadění našeho žáru. Víme rovněž, za jakých okolností se žár přestává rozptylovat a stupňuje se až k výbuchu. A to nás vede k dvěma prakticým otázkám.


Jak lze zastavit proces hromadění? A nelze-li jej zastavit, jak rozptýlit žár, který se v nás nashromáždil?
  Chcete-li se ubránit vystupňované teplotě, musíte si především osvojit zákon paní Parkinsonové a uvědomit si, že platí i pro vás. Dále je třeba rozpoznat příznaky stresu a řídit se těmito pravidly: Za prvé, nikdy neprohlížejte došlou poštu, dokud nemáte čas v klidu si ji přečíst. Letmé nahlédnutí do dopisu ve vás často zanechá mylný dojem a začnete si lámat hlavu s problémem, který ani neexistuje. Uvědomte si proto, že kus papíru nijak zvlášť nepospíchá. Může si klidně počkat a pravděpodobně na něm není nic zvlášť naléhavého. Mnohem užitečnější je soustředit se na to, co zrovna děláte. Za druhé, nikdy nezvedejte telefon, když máte právě na práci něco důležitějšího. Nechtě ho zvonit. Jestli vám některá známá chce sdělit něco důležitého, určitě zavolá znovu. Za třetí, když na vás dolehne pohroma jako výsledek vašeho vlastního rozrušení, přestaňte pracovat, všeho nechtě, sedněte si, srovnejte si v hlavě myšlenky a vzpamatujte se. Rozhodně nic nepodnikejte, dokud vám zase teplota neklesne na normál.
  Stačí tato tři pravidla? Emocionálnějším typům asi sotva. Máme tedy v zásobě ještě čtvrté, které zní: Když už si vůbec nevíte rady, kudy kam, dejte si studenou koupel nebo sprchu a uvidíte, že zchladnete a vaše rozčilení se odplaví i s vodou do městské kanalizace. Tělesná a emocionální teplota nejsou tak docela jedno a totéž, ale přece jen spolu úzce souvisí a jen málokterý nával paniky přetrvá, jakmile se postiženému vychrstne na hlavu pořádný kbelík vody. Smyslem takové drastické metody, pokud se ovšem dá použít, by bylo rychlé snížení teploty a přitom i přerušení řetězu katastrof.
  Žena v domácnosti by rázem přišla na jiné myšlenky, a jakmile by se z té studené sprchy vzpamatovala a řádně se utřela, vrátila by se k své práci v docela novém rozpoložení. Sotva by si uvědomila, že kořen všech potíží je přímo v ní a ne v jakémsi spiknutí lidí a věcí, začala by se uzdravovat. Nesmíme se však domnívat, že muži nepodléhají zmatku a rozladění, když se jim něco nedaří. V zaměstnání se jim to často nestává, neboť jen málokterý muž pracuje úplně sám, ale jakmile se vrátí domů, nejsou také tak nezranitelní.
  Když manžel dostane uloženo, aby posekal trávu, vytapetoval koupelnu anebo ostříhal růže, než se manželka vrátí z nákupu, může se stejně snadno stát obětí zákona paní Parkinsonové. I on může podlehnout pocitu, že všechno se spiklo proti němu, že ho pronásleduje pohroma za pohromou a ještě horší maléry že ho pravděpodobně čekají. V podobné situaci se má řídit stejnými pravidly jako žena v domácnosti, s jednou jedinou výjimkou, že když je po všem, může si zapálit lulku. Musí přestat pracovat, úplně vypnout, posadit se a v případě nutnosti si dát studenou sprchu.
  Tyhle velice zdravé zásady by manželovi měly pomoci vždycky, ale manželce stačit nemusí. Žena je mnohem zranitelnější a snad i náchylnější k zoufalství. Události se na ni někdy hrnou až úděsnou rychlostí a jedna katastrofa stíhá druhou. Přes všechno úsilí se takové ženě může situace úplně vymknout z ruky. Najednou zjistí, že porušila první a třetí pravidlo.
  Předpokládejme například, že sled událostí probíhá velmi podobně, jak bylo popsáno na počátku této kapitoly, a že se vysoká teplota udrží i po incidentu u dveří. Váš oblíbený kousek porcelánu je napadrť. Propálila jste si žehličkou nejhezčí šaty. Viděla jste, jak posla Ježíšova odváží záchranka do nemocnice. Celá roztřesená čekáte, jaká katastrofa vás ještě potká. Zřejmě jste se dostala do střetu s osudem. Kdybyste neznala zákon paní Parkinsonové — tak jak jste ho neznala ještě před několika minutami —, určitě byste zavolala do kanceláře manželovi.
  Popadla byste telefon, a jen byste se muže dovolala, začala byste mu rozčileně a zcela nesrozumitelně vylévat svůj žal. „Drahoušku, to ti byla hrůza, já chtěla čistě jen, aby šel, a on tam najednou zůstal ležet, ani se nehnul, a to už přijela sanitka a všechno je zničené, i mé nejhezčí šaty, a porcelán rozmlácený. Aspoň kdyby se to bylo nesemlelo tak najednou, třeba bych to i zvládla, jenomže teď je všechno v háji, a co si já počnu?“
  Podobné zoufalé volání zastihne vašeho manžela asi ve dvou situacích. Buď má právě poradu a bije se jako lev proti nějakému idiotskému návrhu, který mu může úplně zničit kariéru, anebo sedí klidně u stolu a pracuje. V prvním případě vyzní jeho odpověď pravděpodobně stejně vzrušeně jako vaše volání o pomoc: „Prokristapána, ženská, vždyť já mám zrovna poradu, nevím, kde mi hlava stojí, a ještě abych se staral o takové pitomosti. Proboha svatého, jen mi tu nevřískej nesmysly o nějakém rozbitém porcelánu! Víš co, koukej mít rozum a zavěsit, vem si dva aspiriny, a když to jen trochu půjde, přijdu dneska dřív domů. Sbohem.“ V druhém případě se váš choť zachová tak dokonale a rozumně, že byste ho nejraději vlastníma rukama zardousila. „Nezdá se ti, miláčku, že bys mi měla prostými slovy vysvětlit, co po mně vlastně žádáš? Co kdybys zavolala tak za pět minut a mezitím si ujasnila, čím ti mohu být nápomocen? Zavěs, děvenko, a hleď se uklidnit. Potom mi hezky povíš, co bych pro tebe mohl udělat. Zatím ahoj.“
  Z těchto dvou možných typů odpovědí je druhá mnohem osudnější. První vám není věru moc platná, ale naznačuje alespoň, že nejste sama — i váš manžel má své starosti. Druhá postrádá i tuto slabou útěchu. Vy vlastně hledáte těleso, do kterého převést svůj žár. Manžel je pro takový účel chladný až dost, ale odmítá spolupracovat. Místo aby chvíli poslouchal vaše nesouvislé blábolení, přeruší vás a věcně se zeptá: „Co vlastně chceš?“ Nechápe, ubožák, že se potřebujete vypovídat a najít někoho, kdo by vás vyslechl.
  Otázka, co má váš manžel udělat, je zcela bezvýznamná, vůbec vás vlastně nenapadla, a jak by vám také mohla přijít na mysl? Prásknete telefonem, pevně přesvědčena, že vaše manželství se zhroutilo. Manžel vás opustil, zřejmě má jinou. Skoro určitě s ní zrovna teď sedí a vysmívají se spolu vašemu neštěstí. S tímhle se musíte někomu svěřit! Ano, nejspíš Martě, to je pro vás teď pravá kamarádka a bydlí jen na deset minut cesty autem. Rozzuřena vzteky nad manželovou tupostí — stejně za to všechno může od začátku jen on — skočíte do auta. Abyste vyjádřila svůj vztek, šlapete divoce na plyn, berete v protisměru všechny zatáčky, dupete na brzdu, a tak se řítíte vyhledat Martu. Za pět minut je auto obtočeno kolem kandelábru a vás odvážejí do nemocnice nebo do márnice.
  Volat manželovi jste rozhodně neměla. Co bylo spíše na místě? Správně jste si měla počínat takto: Vzít si prášek na uklidnění. Potom zavolat Martu a pozvat ji, aby k vám přišla na kávu, ale ne hned, asi tak za půl hodiny. Pak se posadit (a tohle je velmi důležité) a sepsat všechny události, které vás rozrušily. Nic nerozhodovat. Rozhodnout se jedině, že zatím nic rozhodovat nebudete. Vyčkat, dokud nedostanete další informace nebo rady, a pustit všechny problémy z hlavy, dokud nebudete mít dost času na jejich řešení. Než přijde přítelkyně, začnete se pomalu uklidňovat. A až jí řeknete, co vás potkalo, budete už docela normální. Všechno jí pěkně vypovíte, necháte se politovat, odložíte praktické problémy na zítřek, uděláte jen nejnutnější práci, která se nedá odložit, sednete si a začtete se do jedné velice nudné knížky.
  Do které? Samozřejmě že do téhle. A do které kapitoly? Přece do té, kterou jste právě dočetla.

EDIČNÍ POZNÁMKA

  Nakladatelství Mladá fronta zařadilo nové rozšířené vydání satirických próz významného britského autora, profesora C. N. Parkinsona, s přesvědčením, že jeho práce patří ke stálým hodnotám, které by se měly dostat do rukou mladé čtenářské generace. Mladí čtenáři znají Zákony profesora Parkinsona již jenom z krátkých úryvků uveřejněných v časopise 100+ 1, neboť knižní vydání z roku 1966 a 1967 jsou zcela rozebrána.
  Problematika řízení se vzhledem k narůstající složitosti sociálně ekonomických a vědeckotechnických procesů v soudobé společnosti stává stále vděčnějším tématem pro odborné i literární zpracování. Čtenáři znají C. N. Parkinsona právě v této souvislosti, neboť se výrazně podílel na obohacení onoho literárního žánru, v němž jsou aktuální problémy řízení společnosti zobrazovány humoristicko-satirickou formou. Přes jiskřivý humor a mimořádně výstižné a současně i vtipné formulace, které musí vyvolat ne-li salvy smíchu, tedy alespoň úsměv na tváři čtenáře, jsou v podstatě Parkinsonovy knížky velmi vážné, neboť obsahují hlubokou a zasvěcenou kritiku kapitalistické společnosti. Nutně v nás musí vyvolat pocity souhlasu i trpkosti, když na jedné straně ukazují v křivém zrcadle nesmyslnost jednání lidí podle rolí, jež jim ve společnosti připadnou, současně však analyzují motivace takovéhoto chování i prvky nakonec způsobující kuriózní situace ve státních financích, administrativě i v řízení výrobních a obchodních organizací. Nejabsurdnější výraz nachází tato kritika ve formulaci samotných Parkinsonových zákonů, které, ač jsou vyjádřeny se zjevnou nadsázkou a se záměrem vysmívat se „vědeckosti“ některých tehdy módních teorií manažerského řízení, mají v sobě i racionální jádro.
  V současné době bude pohled na C. N. Parkinsona a jeho literární dílo trochu jiný. Když autor psal svoje satirické eseje, studie a novely, v čase, kdy se jeho díla těšila takové pozornosti, že jedno vydání doslova stíhalo druhé, panovalo zcela jiné společenské klima: v období nástupu vědeckotechnické revoluce docházelo k výrazným změnám, kdy např. s rozvojem levné letecké dopravy se zásadně změnil způsob cestování, kdy instalace samočinného počítače v podniku byla ukázkou jeho prosperity a dynamičnosti a kdy rostoucí význam vědy a techniky pro většinu výrobních odvětví vyvolal nutnost výrazných změn v kvalifikaci, metodách a způsobu práce řídících pracovníků. Tyto — a přirozeně další — skutečnosti dávaly pracím prof. C. N. Parkinsona výraznou pečeť aktuálnosti.
  Dnešní čtenář už vnímá tuto atmosféru šedesátých let, kdy se i u nás kniha „Zákony profesora Parkinsona“ (Mladá fronta, Praha 1966) těšila velké pozornosti, se značným odstupem. Tím spíše se domníváme, že nově vydávaný výbor z díla C. N. Parkinsona bude i pro novou generaci zajímavý. Většina jeho postřehů má totiž trvalejší platnost; za jeho anglickým humorem se skrývá moudrost člověka, který mnoho pochopil ze zákonitostí života moderní civilizace. C. N. Parkinson je odborník s širokým vědeckým zázemím — vedle hlubokých znalostí ekonomie, finančnictví, historie, zeměpisu a námořnictví je výtečným psychologem, vyzná se i v sociologii a jeho výklady jevů a vyjadřování zákonitostí z oblasti mezilidských vztahů a vědeckého řízení jsou doslova mistrovské. Parkinsonova satira není však ani nenávistná, ani zlá nebo zlomyslná — vyjadřuje se s nadhledem a se značnou mírou shovívavosti a porozumění k lidským slabostem a nedokonalostem.
  Termín „Parkinsonovy zákony“ se stal obecně uznávaným pojmem pro souborné označování základních nedostatků kapitalistického společenského systému v oblasti řízení. Parkinson svými jedinečnými postřehy a ironickými výpady, používáním náznaků a zkratkových formulací, bystrými nápady či vědecky založenou generalizací poskytuje jedinečnou příležitost seznámit se s jevy, které jsou příznačné pro kapitalistický systém a jeho fungování v hospodářské oblasti i z toho vyplývající důsledky v sociální sféře. Přitom Parkinson doslova nemilosrdně strhává lesklé pozlátko, které oslňovalo — a leckdy bohužel stále dosud oslňuje — některé lidi u nás. Zde je na místě zdůraznit ještě jeden významný ideově výchovný moment Parkinsonova díla pro nás: Je velmi užitečné, že tato kritika prezentovaná mimořádně přitažlivou formou přichází z míst, která kritizované jevy prožívají autenticky „na vlastní kůži“. Vyznění takovéto kritiky je totiž přesvědčivější než kritiky „zvenčí“, byť zasvěcené, vědecky podložené a seriózně formulované. Je možno vyjádřit i přesvědčení, že z Parkinsonových zákonů si může vnímavý a pozorný čtenář vytvořit zábavnou a nenásilnou cestou lepší představu o funkcích a disfunkcích kapitalistického systému řízení než ze studia rozsáhlé odborné literatury.
  Cyril Northcote Parkinson se narodil r. 1909 v Barnard Castle v durhamském kraji v Anglii a po studiích na londýnské a cambridgeské univerzitě prošel řadou povolání — pracoval postupně jako malíř, učitel, voják, novinář a spisovatel. Jako vysokoškolský učitel působil v Singapuru a na amerických univerzitách (Harvard a Berkeley). Je ženat a má pět dětí. Původně se věnoval historicko-zeměpisným otázkám. Vedle statí, které jsou předmětem našeho výboru a které vyšly v mnoha různých vydáních u různých nakladatelů pod různými názvy a v různých uspořádáních (např. Parkinsonův zákon, 1956, Zákon a zisk, 1960, Jak si vybrat tchána, 1962, Zákony paní Parkinsonové, 1968), vydal i vážná díla (Vývoj politického myšlení, 1958, Zákon sám o sobě, 1966) knížku pro děti (Spiknutí poníků, 1963) a další knížky různého zaměření (Zapomenuté zavazadlo, 1967, Zákon odkladu, 1970, a Život a doba Horatia Hornblowera, 1979). Uvedený — a přitom neúplný — výčet Parkinsonova literárního díla plně dokumentuje autorovu širokou paletu zájmů i tvořivých schopností.
  Není nutné zvlášť zdůrazňovat, že C. N. Parkinson není marxista. V jeho názorech se někdy projevují výrazně konzervativní rysy — a tím je jeho hluboce zasvěcený kritický rozbor kapitalistické společnosti zajímavější. V naší ediční poznámce se nepokoušíme dílo C. N. Parkinsona komentovat či kriticky hodnotit. Není to ani dobře možné, neboť solidní marxistický rozbor postihující alespoň hlavní myšlenky a souvislosti jeho díla by vydal na slušnou dizertačnípráci.
  Náš výbor je uspořádán se záměrem seřadit jednotlivé stati do určitých organicky tematických celků. Proti prvnímu vydání je rozšířen o tři kapitoly z knihy Zákony paní Parkinsonové (Láska romantická, Manželství a Zákon paní Parkinsonové), jakož i o další stati z dřívějších Parkinsonových. prací — a to: Rady a radové aneb Koeficient neúčinnosti, Jak se nehlásit ke svým nápadům a Jak si vytipovat skutečné osobnosti aneb Rovnice koktajlová. Věříme, že se i nový výbor v tomto uspořádání setká se zájmem čtenářů.
Zdeněk Dráb

OBSAH
PARKINSONOVY ZÁKONY
PARKINSONŮV PRVNÍ ZÁKON ANEB NARŮSTAJÍCÍ PYRAMIDA    7 PARKINSONŮV DRUHÝ ZÁKON    15 PARKINSONŮV TŘETÍ ZÁKON    25 ZPRÁVA PROFESORA PARKINSONA    34
PO STOPÁCH POKROKU
UŽŠÍ VÝBĚR ANEBO JAK VYHLEDÁVAT
ZAMĚSTNANCE    45
VYSOKÉ FINANCE ANEB BOD MIZEJÍCÍHO ZÁJMU   55
PLÁNY A INVESTICE ČILI SPRÁVNÍ BUDOVY   61
RADY A RADOVÉ ANEB KOEFICIENT
NEÚČINNOSTI    68
NESCHOSTIA ANEB POSTUPUJÍCÍ PARALÝZA   75
NA PRAHU PENZE ANEB V KTERÉM VĚKU
ODEJÍT DO DŮCHODU    84
PODMÍNKY ÚSPĚCHU MOŽNOSTI NEÚSPĚCHU
PŘESNOST   95
MUŽ ČÍSLO DVĚ    108
ODBORNÍ PORADCI    126
I HLOUPOST MŮŽE BÝT K UŽITKU    134
JAK SE NEHLÁSIT KE SVÝM NÁPADŮM    145
JAK SI VYTIPOVAT SKUTEČNÉ OSOBNOSTI
ANEB ROVNICE KOKTAJLOVÁ    152
JAK SI VYBRAT TCHÁNA    158
ZÁKONY PANÍ PARKINSONOVÉ
LÁSKA ROMANTICKÁ    173
MANŽELSTVÍ    186
ZÁKON PANÍ PARKINSONOVÉ    198
EDIČNÍ POZNÁMKA   209
C. NORTHCOTE PARKINSON NOVÉ ZÁKONY PROFESORA PARKINSONA
Z anglických originálů vydaných
nakladatelstvím John v Londýně
přeložila Zora Wolfová
Vybral, uspořádal a doslov napsal Zdeněk Dráb
Ilustroval Vladimír Jiránek
Vazbu a přebal (s použitím kreseb VI. Jiránka)
navrhl a graficky upravil Vladimír Vácha
Vydala Mladá fronta jako svou 4646. publikaci
Odpovědný redaktor Hanuš Karlách
Výtvarný redaktor Jiří Svoboda
Z fotosazby písma Tempora n. p. Svoboda, závod 4, Praha, vytiskl Tisk, knižní výroba, n. p. Brno, závod 3, Český Těšín Náklad 40 000 výtisků. 216 stran. První vydání 12,41 AA. 14,86 V A. 605/22/85.6. Praha 1984 13/34 23-062-84 Cena brož. výt. 27,84 Kčs Cena vázaného výtisku 33,— Kčs
